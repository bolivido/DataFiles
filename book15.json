{
  "-bnumber": "16",
  "CHAPTER": [
    {
      "VERS": [
        {
          "text": "Men istwa Neemi, pitit gason Akalya a, jan li menm li te rakonte l\u0027 la. Se te nan mwa Kisl\u00E8v. L\u00E8 sa a, wa Atagz\u00E8s\u00E8s te gen ventan depi li t\u0027ap gouv\u00E8nen. Mwen menm, Neemi, mwen te lavil Souz, kapital peyi a."
        },
        {
          "text": "Anani, yonn nan fr\u00E8 m\u0027 yo, rive soti nan peyi Jida ansanm ak k\u00E8k l\u00F2t moun. Mwen mande yo nouv\u00E8l jwif yo, ti ponyen moun p\u00E8p Izray\u00E8l ki te soti nan peyi kote yo te dep\u00F2te yo epi ki tounen nan peyi yo a, ansanm ak nouv\u00E8l lavil Jerizal\u00E8m."
        },
        {
          "text": "Yo reponn mwen: Moun ki tounen soti nan peyi kote yo te dep\u00F2te yo epi ki rete laba nan peyi nou an anba gwo pwobl\u00E8m. Yo pa konn sa pou yo f\u00E8 t\u00E8lman yo wont. Kanta miray lavil Jerizal\u00E8m yo, yo te fin kraze. Gwo p\u00F2tay yo menm te menm jan an toujou depi dife te fin boule yo a."
        },
        {
          "text": "L\u00E8 m\u0027 tande sa, mwen chita at\u00E8, mwen pran kriye. Mwen pase anpil jou konsa nan gwo lapenn. Mwen pa manje, mwen t\u0027ap lapriy\u00E8 Bondye ki nan sy\u00E8l la."
        },
        {
          "text": "Mwen di: -Aa, Sey\u00E8, Bondye ki nan sy\u00E8l la, ou se yon Bondye ki gen pouvwa, yon Bondye ki f\u00E8 moun gen krentif pou ou. Ou kenbe paw\u00F2l ou te bay nan kontra ou la. Ou toujou gen pitye pou moun ki renmen ou, pou moun ki swiv l\u00F2d ou yo."
        },
        {
          "text": "Tanpri, voye je ou sou mwen menm k\u0027ap s\u00E8vi ou la. Panche z\u00F2r\u00E8y ou pou tande lapriy\u00E8 m\u0027ap f\u00E8 nan pye ou koulye a, lajounen kou lannwit, pou s\u00E8vit\u00E8 ou yo, moun p\u00E8p Izray\u00E8l yo. Mwen rekon\u00E8t tou sa moun p\u00E8p Izray\u00E8l yo f\u00E8 ki mal devan je ou. Mwen rekon\u00E8t ni mwen menm ni zans\u00E8t mwen yo nou f\u00E8 peche."
        },
        {
          "text": "Nou aji mal anpil av\u00E8 ou. Nou pa swiv tout k\u00F2mandman, tout l\u00F2d ak tout regleman ou te bay Moyiz, s\u00E8vit\u00E8 ou la, pou nou."
        },
        {
          "text": "Koulye a, chonje paw\u00F2l ou te bay Moyiz, s\u00E8vit\u00E8 ou la, l\u00F2d ki di nou: Si nou menm, moun p\u00E8p Izray\u00E8l yo, nou pa kenbe paw\u00F2l mwen yo, m\u0027ap gaye nou sou lat\u00E8 nan mitan tout l\u00F2t nasyon yo."
        },
        {
          "text": "Men, si nou tounen vin jwenn mwen, si nou pran swiv k\u00F2mandman mwen yo pou nou f\u00E8 sa m\u0027 di nou f\u00E8, yo te m\u00E8t dep\u00F2te nou jouk byen lwen nan d\u00E8nye bout lat\u00E8 a, m\u0027ap sanble nou, m\u0027ap f\u00E8 nou tounen kote mwen chwazi pou m\u0027 rete a."
        },
        {
          "text": "Enben! Sey\u00E8, men yo, moun k\u0027ap s\u00E8vi ou yo. Men p\u00E8p ou a, p\u00E8p ou te delivre ak gwo pouvwa ou ak f\u00F2s pony\u00E8t ou a."
        },
        {
          "text": "Aa! Sey\u00E8, panche z\u00F2r\u00E8y ou pou tande lapriy\u00E8 mwen menm, s\u00E8vit\u00E8 ou, m\u0027ap f\u00E8 nan pye ou, lapriy\u00E8 tout s\u00E8vit\u00E8 ou yo ki pran plezi nan gen krentif pou ou. Tanpri, Sey\u00E8, f\u00E8 tout bagay mache byen pou mwen j\u00F2di a. F\u00E8 wa a resevwa m\u0027 byen. L\u00E8 sa a, mwen te ch\u00E8f kanbiz wa a."
        }
      ]
    },
    {
      "VERS": [
        {
          "text": "L\u00E8 sa a, wa Atagz\u00E8s\u00E8s te gen ventan depi li t\u0027ap gouv\u00E8nen, nou te nan mitan mwa Nisan. Jou sa a, se te tou pa m\u0027 pou m\u0027 te pote diven bay wa a. Mwen pran diven an, mwen pote l\u0027 ba li. Li pa t\u0027 janm konn w\u00E8 m\u0027 par\u00E8t devan l\u0027 kagou."
        },
        {
          "text": "Epi li di m\u0027 konsa: -Ki jan figi ou f\u00E8 rale konsa? Se pa malad ou malad? Kisa k\u0027ap f\u00E8 ou lapenn konsa? L\u00E8 sa a m\u0027ap mande nan k\u00E8 m\u0027 sa ki pral rive m\u0027."
        },
        {
          "text": "Mwen reponn li: -Mwen swete pou monwa viv lontan! Men, ki jan pou m\u0027 f\u00E8 pa kagou l\u00E8 lavil kote zans\u00E8t mwen yo antere a ap fin kraze, l\u00E8 dife fin boule tout p\u00F2tay li yo?"
        },
        {
          "text": "Wa a di m\u0027 konsa: -Kisa ou ta renmen m\u0027 f\u00E8 pou ou? Mwen lapriy\u00E8 Bondye ki nan sy\u00E8l la nan k\u00E8 m\u0027."
        },
        {
          "text": "Epi mwen reponn li: -Si sa f\u00E8 monwa plezi, si ou kontan jan m\u0027ap s\u00E8vi ou la, tanpri, kite m\u0027 ale nan peyi Jida, nan lavil kote zans\u00E8t mwen yo antere a, pou m\u0027 ka rebati l\u0027."
        },
        {
          "text": "Wa a te chita av\u00E8k larenn li b\u00F2 kote l\u0027, li mande m\u0027: -Konbe tan vwayaj la pral pran ou? Kil\u00E8 w\u0027a tounen? Mwen di l\u0027 konbe tan sa ka pran m\u0027. Epi li dak\u00F2 pou l\u0027 kite m\u0027 ale."
        },
        {
          "text": "L\u00E8 sa a, mwen di wa a: -Si sa f\u00E8 monwa plezi, li ta f\u00E8 ekri k\u00E8k l\u00E8t pou mwen pou gouv\u00E8n\u00E8 ki nan pwovens l\u00F2t b\u00F2 larivy\u00E8 Lefrat yo, pou yo ka kite m\u0027 pase jouk mwen rive nan peyi Jida."
        },
        {
          "text": "Li ta ban m\u0027 yon l\u00E8t tou pou Azaf, ch\u00E8f ki reskonsab rakbwa leta yo, pou l\u0027 ka ban mwen bwa pou gwo p\u00F2tay f\u00F2 k\u0027ap pwoteje tanp lan, bwa pou ranpa lavil la ak bwa pou kay kote pou m\u0027 rete a. Wa a ban mwen tou sa mwen te mande l\u0027 paske Bondye te av\u00E8k mwen."
        },
        {
          "text": "Wa a te voye k\u00E8k ofisye nan lame a ak k\u00E8k kavalye pou ale av\u00E8 m\u0027. Se konsa, mwen pati pou pwovens ki l\u00F2t b\u00F2 larivy\u00E8 Lefrat la, mwen pase lakay tout gouv\u00E8n\u00E8 yo, mwen renm\u00E8t yo l\u00E8t wa a te ban mwen pou yo."
        },
        {
          "text": "Men, l\u00E8 Sanbala, moun lavil B\u00E8t-Owon, ak Tobija, yon moun peyi Amon ki t\u0027ap travay nan gouv\u00E8nman an, vin konnen te gen yon nonm ki te vin travay pou byen p\u00E8p Izray\u00E8l la, sa te gate san yo anpil."
        },
        {
          "text": "L\u00E8 m\u0027 rive lavil Jerizal\u00E8m, mwen kite twa jou pase anvan m\u0027 f\u00E8 anyen."
        },
        {
          "text": "Apre sa, mwen leve nan mitan lannwit, mwen pran k\u00E8k moun pa m\u0027 av\u00E8 m\u0027. Mwen pati san m\u0027 pa di pesonn sa Bondye te ban m\u0027 lide f\u00E8 pou lavil Jerizal\u00E8m. S\u00E8l b\u00E8t nou te pran ak nou, se te b\u00E8t pou m\u0027 moute a."
        },
        {
          "text": "Li te f\u00E8 nwa. Nou soti nan p\u00F2tay Ti Fon an ki sou b\u00F2 lw\u00E8s, nou vire desann nan direksyon sid, nou pase devan Fontenn Dragon an, ak devan p\u00F2tay Depotwa a. Sou tout wout la, mwen t\u0027ap egzaminen eta ranpa lavil Jerizal\u00E8m lan, kote ki te gen twou ak p\u00F2tay dife te boule yo."
        },
        {
          "text": "Mwen vanse pi devan, mwen vire sou b\u00F2 n\u00F2. Mwen pase devan p\u00F2tay Fontenn lan ak Rez\u00E8vwa Wa a. L\u00E8 m\u0027 rive la, b\u00E8t mwen te moute a pa t\u0027 ka jwenn kote pou l\u0027 pase."
        },
        {
          "text": "Nan f\u00E8nwa a, mwen pase nan ravin lan, mwen moute nan direksyon n\u00F2. Mwen t\u0027ap egzaminen eta miray la byen. Apre sa, mwen kase t\u00E8t tounen sou menm chemen m\u0027 te pase a, mwen antre nan lavil la, nan p\u00F2tay Ti-Fon an."
        },
        {
          "text": "Pesonn nan ch\u00E8f lavil yo pa t\u0027 konnen kote m\u0027 te ale ni sa m\u0027 te al f\u00E8. L\u00E8 sa a, mwen pa t\u0027 ank\u00F2 di jwif yo anyen, ni pr\u00E8t yo, ni ch\u00E8f yo, ni majistra yo, ni ankenn l\u00F2t moun ki te reskonsab travay reparasyon yo."
        },
        {
          "text": "Men l\u00E8 sa a, mwen di yo: -Nou w\u00E8 nan ki traka nou ye av\u00E8k lavil Jerizal\u00E8m k\u0027ap fin kraze nan men nou av\u00E8k p\u00F2tay boule li yo. Vini non! Ann al rebati miray ranpa lavil la! Moun va sispann f\u00E8 nou wont."
        },
        {
          "text": "L\u00E8 sa a, mwen f\u00E8 yo konnen ki jan Bondye te la av\u00E8 m\u0027 pou pwoteje m\u0027 ak tou sa wa a te di m\u0027. Yo reponn: -Bon. Annavan! Ann al rebati! Epi yo ranje k\u00F2 yo pou mete men nan travay la."
        },
        {
          "text": "Men, l\u00E8 Sanbala, moun lavil B\u00E8t-Owon an, Tobija, moun Amon ki t\u0027ap travay nan gouv\u00E8nman an, ak Gech\u00E8m, arab la, vin pran nouv\u00E8l la, yo ri nou kont k\u00F2 yo, epi yo pase nou nan kont betiz yo. Yo di nou: -Sa n\u0027ap f\u00E8 la a, mesye? Apa n\u0027ap dezobeyi l\u00F2d wa a!"
        },
        {
          "text": "Mwen reponn, mwen di yo: -Se Bondye nan sy\u00E8l la k\u0027ap f\u00E8 nou reyisi nan sa nou vle f\u00E8 a. Nou menm ki s\u00E8vit\u00E8 Bondye, nou pral konmanse rebati l\u0027. Men nou menm, moun l\u00F2t nasyon, nou pa gen ankenn dwa sou lavil Jerizal\u00E8m. Nou pa gen anyen pou nou w\u00E8 nan sa. Pesonn pa janm nonmen non nou nan koze lavil Jerizal\u00E8m."
        }
      ]
    },
    {
      "VERS": [
        {
          "text": "Men ki jan yo rebati miray ranpa a. Elyachib, granpr\u00E8t la, ansanm ak pr\u00E8t par\u00E8y li yo rebati P\u00F2tay Mouton yo. Yo f\u00E8 s\u00E8vis pou mete l\u0027 apa pou Bondye, yo moute batan yo. Apre sa, yo rebati miray la jouk F\u00F2 Meya ak F\u00F2 Ananey\u00E8l."
        },
        {
          "text": "Moun lavil Jeriko yo rebati ti p\u00F2syon ki vin apre pa Elyachib, granpr\u00E8t la. Zak\u00F2v, pitit gason Imri a, rebati p\u00F2syon ki vin apre pa moun Jeriko yo."
        },
        {
          "text": "Moun branch fanmi Sena yo rebati P\u00F2tay Pwason yo. Yo plante gwo poto p\u00F2tay yo nan t\u00E8, yo moute batan yo, yo mete kw\u00F2k ak gwo ba pou f\u00E8men p\u00F2tay yo."
        },
        {
          "text": "Merem\u00F2t, pitit Ouri, pitit pitit Ak\u00F2k la, repare p\u00F2syon ki vin apre a. Mechoulam, pitit gason Berekya a, pitit pitit Mechezabey\u00E8l la, rebati p\u00F2syon ki vin apre a. Zad\u00F2k, pitit gason Bana a, rebati p\u00F2syon ki vin apre a."
        },
        {
          "text": "Moun lavil Tekoa yo rebati p\u00F2syon ki vin apre a. Men, grann\u00E8g lavil Tekoa yo te refize f\u00E8 travay ch\u00E8f la te ba yo f\u00E8 a."
        },
        {
          "text": "Jojada, pitit gason Paseyak, ak Mechoulam, pitit gason Besodya a, travay ansanm pou rebati P\u00F2tay Ansyen an. Yo plante gwo poto p\u00F2tay yo nan t\u00E8, yo moute batan yo, yo mete kw\u00F2k ak gwo ba pou f\u00E8men p\u00F2tay la."
        },
        {
          "text": "Melatya, moun lavil Gabawon, Jadon, moun lavil Mewon\u00F2t, av\u00E8k moun lavil Gabawon yo ansanm ak moun lavil Mispa yo rebati p\u00F2tay miray ki vin apre a, rive jouk b\u00F2 kay gouv\u00E8n\u00E8 Pwovens l\u00F2t b\u00F2 larivy\u00E8 Lefrat la."
        },
        {
          "text": "Ouzy\u00E8l, pitit gason Araja, yon \u00F2f\u00E8v, te rebati p\u00F2syon ki vin apre a. Ananya, yon nonm ki konn f\u00E8 od\u00E8, te repare p\u00F2syon ki vin apre a. Se konsa yo te ranf\u00F2se ranpa lavil Jerizal\u00E8m lan jouk gwo miray laj la."
        },
        {
          "text": "Refaja, pitit gason Our la, ch\u00E8f mwatye lavil Jerizal\u00E8m, te repare p\u00F2syon ki vin apre a."
        },
        {
          "text": "Jedaya, pitit gason Awoumaf, te rebati p\u00F2syon miray ki devan lakay li a. Atouch, pitit gason Achabneja a, rebati p\u00F2syon ki vin apre a."
        },
        {
          "text": "Malkija, pitit gason Arim lan, ak Achoub, pitit gason Pakat Moab la, te repare tou p\u00F2syon ki vin apre a, jouk F\u00F2 Founacho a."
        },
        {
          "text": "Chaloum, pitit gason Alo\u00E8ch la, ch\u00E8f l\u00F2t mwatye lavil Jerizal\u00E8m la, te rebati p\u00F2syon ki vin apre a. Pitit fi li yo te ede l\u0027 nan travay la."
        },
        {
          "text": "Anoun av\u00E8k moun ki rete lavil Zanoak yo rebati P\u00F2tay Ti-Fon an. Yo plante gwo poto p\u00F2tay yo nan t\u00E8, yo moute batan yo, epi yo mete kw\u00F2k ak gwo ba pou f\u00E8men p\u00F2tay la. Epi yo repare yon bout nan miray la ki te mezire milsenksan (1.500) pye long\u00E8 rive jouk b\u00F2 P\u00F2tay Depotwa a."
        },
        {
          "text": "Se Malkija, pitit gason Rekab la, ch\u00E8f lavil B\u00E8t aker\u00E8m lan, ki te rebati P\u00F2tay Depotwa a, li menm ansanm ak pitit gason l\u0027 yo. Yo plante gwo poto p\u00F2tay yo nan t\u00E8, yo moute batan yo, epi yo mete kw\u00F2k ak gwo ba pou f\u00E8men p\u00F2tay la."
        },
        {
          "text": "Se Chaloum, pitit gason Koloze a, gouv\u00E8n\u00E8 lavil Mispa a, ki te rebati P\u00F2tay Fontenn lan. Li mete yon twati sou li, yo moute batan yo, epi yo mete kw\u00F2k ak gwo ba pou f\u00E8men p\u00F2tay la. Li ref\u00E8 miray ki soti b\u00F2 letan Chela a tou, toupre jaden wa a, rive jouk b\u00F2 macheskalye ki desann soti nan lavil David la."
        },
        {
          "text": "Neemi, pitit Azbouk, ch\u00E8f mwatye lavil B\u00E8t-Sou a, te rebati p\u00F2syon ki vin apre a, rive b\u00F2 tonm David la, b\u00F2 sit\u00E8n dlo a, ak b\u00F2 kaz\u00E8n Vanyan gason yo."
        },
        {
          "text": "Men moun Levi ki te ede rebati miray ranpa yo: Reyoum, pitit gason Bani a, te rebati p\u00F2syon ki vin apre pa Neemi an. Achabya, ch\u00E8f mwatye lavil Keyla a, rebati p\u00F2syon ki vin apre a pou tout moun ki sou b\u00F2 pa l\u0027 nan lavil la."
        },
        {
          "text": "Bavayi, pitit gason Enadad, ki te ch\u00E8f l\u00F2t mwatye lavil Keyla a, te rebati p\u00F2syon ki vin apre a."
        },
        {
          "text": "Ez\u00E8, pitit gason Jechwa a, ch\u00E8f lavil Mispa, repare yon dezy\u00E8m l\u00F2t p\u00F2syon ank\u00F2, p\u00F2syon ki vin apre a, anfas kote pou moute lasnal la, nan direksyon kwen miray ranpa a."
        },
        {
          "text": "Bawouk, pitit gason Zabayi a, te repare p\u00F2syon ki vin apre a, depi kwen an rive devan p\u00F2t kay Elyachib, granpr\u00E8t la."
        },
        {
          "text": "Merem\u00F2t, pitit gason Ouri a, pitit pitit gason Ak\u00F2z, te rebati p\u00F2syon ki vin apre a, pran depi devan pap\u00F2t kay Elyachib la rive jouk nan d\u00E8nye bout kay la."
        },
        {
          "text": "Men non pr\u00E8t ki te ede nan rebati miray ranpa lavil Jerizal\u00E8m lan tou. Pr\u00E8t ki rete nan tout z\u00F2n b\u00F2 lavil la rebati p\u00F2syon miray ki vin apre kay Elyachib la."
        },
        {
          "text": "Benjamen ak Achoub te repare p\u00F2syon miray ki devan lakay yo a, p\u00F2syon ki vin apre a. Azarya, pitit gason Maseya a, pitit pitit gason Ananya a, te rebati p\u00F2syon miray ki vin apre a, devan lakay li a."
        },
        {
          "text": "Bennwi, pitit gason Enadad la, te repare yon l\u00F2t p\u00F2syon ank\u00F2, p\u00F2syon ki vin apre a, depi b\u00F2 kay Azarya a rive jouk nan kwen an."
        },
        {
          "text": "Palal, pitit gason Ouzayi a, te repare p\u00F2syon ki vin apre a. Li konmanse nan kwen an, li pran miray F\u00F2 Pal\u00E8 Wa ki anwo nan lakou prizon an. Pedaja, pitit gason Pare\u00F2ch la, repare p\u00F2syon ki vin apre a,"
        },
        {
          "text": "moute sou b\u00F2 sol\u00E8y leve, rive anfas P\u00F2tay Dlo yo, b\u00F2 f\u00F2 ki pwoteje Tanp lan. (Tout moun k\u0027ap travay nan tanp lan te rete nan z\u00F2n Of\u00E8l la.)"
        },
        {
          "text": "Moun lavil Tekoa yo te repare yon l\u00F2t p\u00F2syon ank\u00F2 nan miray la, p\u00F2syon ki vin apre a, anfas gwo f\u00F2 ki pwoteje tanp lan, rive toupre miray Of\u00E8l la."
        },
        {
          "text": "Yon gwoup pr\u00E8t te rebati p\u00F2syon ki vin apre a, nan direksyon n\u00F2. Chak moun te rebati p\u00F2syon ki devan kay yo a."
        },
        {
          "text": "Zad\u00F2k, pitit Im\u00E8 a, te repare p\u00F2syon ki vin apre a, anfas lakay li a. Chemaya, pitit Chekanya a, nonm ki te wachmann P\u00F2tay Sol\u00E8y leve a, te rebati p\u00F2syon ki vin apre a."
        },
        {
          "text": "Ananya, pitit Chelemaya a, ak Anoun, sizy\u00E8m gason Zalaf la, rebati p\u00F2syon ki vin apre a. Se te dezy\u00E8m p\u00F2syon yo te repare. Mechoulam, pitit gason Berekya a, rebati p\u00F2syon ki te vin apre a, anfas lakay li a."
        },
        {
          "text": "Malchiya, yon \u00F2f\u00E8v, te repare p\u00F2syon ki vin apre a, jouk kote travay\u00E8 tanp yo ak k\u00F2m\u00E8san yo rete, anfas P\u00F2tay Mifkad la ki bay sou tanp lan, toupre py\u00E8s chanm ki anwo kwen sou b\u00F2 miray la."
        },
        {
          "text": "Ef\u00E8v yo ak k\u00F2m\u00E8san yo te rebati p\u00F2syon miray ki soti b\u00F2 py\u00E8s chanm anwo kwen n\u00F2 a rive P\u00F2tay Mouton yo."
        }
      ]
    },
    {
      "VERS": [
        {
          "text": "L\u00E8 Sanbala vin konnen nou menm jwif yo nou t\u0027ap rebati miray ranpa a, li fache, li move."
        },
        {
          "text": "Li konmanse pase nou nan betiz. Li t\u0027ap di devan moun pa l\u0027 yo ak devan s\u00F2lda lame peyi Samari a: -Kisa jwif yo konprann y\u0027ap f\u00E8 la a? Yo ta renmen rebati lavil la. Yo konprann av\u00E8k tout b\u00E8t y\u0027ap ofri pou touye yo, nan yon jou yo pral fini? Yo mete nan t\u00E8t yo av\u00E8k demoli ki fin tounen pousy\u00E8 ak sann dife yo ka f\u00E8 w\u00F2ch pou rebati lavil la."
        },
        {
          "text": "Tobija, moun peyi Amon an, te kanpe b\u00F2 kote Sanbala. Li t\u0027ap di: -Anhan! Y\u0027ap rebati! Kite yon chat mawon vole sou miray w\u00F2ch yo a, sa kont pou jete l\u0027 at\u00E8!"
        },
        {
          "text": "L\u00E8 sa a, mwen menm, Neemi, mwen lapriy\u00E8 Bondye. Mwen di l\u0027: -O Bondye papa nou! Tande jan y\u0027ap pase nou nan betiz! Sa yo ta renmen w\u00E8 rive nou an, se sa ki pou rive yo! Se yo ki pou wont! Se pou l\u00E8nmi vin f\u00E8 yo prizonye epi pou li dep\u00F2te yo tout nan yon l\u00F2t peyi."
        },
        {
          "text": "Pa padonnen sa yo f\u00E8 ki mal. Pa janm bliye peche yo f\u00E8 a, paske yo t\u0027ap pale moun ki t\u0027ap rebati lavil ou a mal."
        },
        {
          "text": "Se konsa, nou t\u0027ap rebati ranpa a. Anvan lontan, ranpa a te gen tan rive nan mwatye wot\u00E8, paske p\u00E8p la te soti pou l\u0027 te f\u00E8 travay la."
        },
        {
          "text": "L\u00E8 Sanbala ak Tobija ansanm ak moun Arabi yo, moun Amon yo ak moun Achd\u00F2d yo tande travay reparasyon miray ranpa lavil Jerizal\u00E8m yo t\u0027ap mache, epi twou ki te nan miray yo te konmanse bouche, yo f\u00E8 gwo k\u00F2l\u00E8, yo fache."
        },
        {
          "text": "Yo mete t\u00E8t yo ansanm pou yo vin atake lavil Jerizal\u00E8m, pou yo bay pwobl\u00E8m."
        },
        {
          "text": "Men, nou lapriy\u00E8 Bondye nou an, epi nou mete moun ap veye lajounen kou lannwit, pou pwoteje nou."
        },
        {
          "text": "Men, moun peyi Jida yo t\u0027ap plede di: -Nou fin f\u00E8b nan pote chay! Gen tw\u00F2p vye ranbl\u00E8 pou n\u0027 netwaye! Nou p\u0027ap janm fin rebati miray sa a!"
        },
        {
          "text": "L\u00E8nmi nou yo menm, b\u00F2 pa yo, t\u0027ap di: -San yo pa konnen, san yo pa w\u00E8 anyen, n\u0027ap gen tan nan mitan yo. N\u0027ap masakre yo, n\u0027ap f\u00E8 travay la sispann."
        },
        {
          "text": "Men, chak fwa l\u00E8nmi nou yo moute vin atake nou, jwif ki t\u0027ap viv nan mitan yo te vin av\u00E8ti nou. Konsa konsa, an dis fwa."
        },
        {
          "text": "L\u00E8 konsa, mwen ranje p\u00E8p la d\u00E8y\u00E8 ranpa a, chak fanmi apa, av\u00E8k nepe yo, frenn yo ak banza yo. Mwen mete yo kote miray la pa t\u0027 ank\u00F2 fini an."
        },
        {
          "text": "L\u00E8 m\u0027 w\u00E8 p\u00E8p la te gen k\u00E8 sote, mwen leve, mwen pale ak ch\u00E8f yo ak majistra yo ak tout r\u00E8s p\u00E8p la, mwen di yo: -Nou pa bezwen p\u00E8 moun sa yo! Chonje jan Sey\u00E8 a gen pouvwa, jan li f\u00E8 moun p\u00E8 l\u0027. Ann goumen pou moun menm ras ak nou yo, pou pitit fi nou yo, pou pitit gason nou yo, pou madanm nou yo ak kay nou yo."
        },
        {
          "text": "L\u00E8 l\u00E8nmi nou yo w\u00E8 nou te konnen sa yo t\u0027ap konplote a, yo vin konprann Bondye te soti pou gate plan yo. Apre sa, nou tounen al travay nan miray ranpa a, chak moun b\u00F2 pa yo."
        },
        {
          "text": "Depi l\u00E8 sa a, mwatye nan gason yo al nan travay, l\u00F2t mwatye a t\u0027ap veye av\u00E8k frenn yo, pwot\u00E8j pou bra yo, banza yo ak gwo plak f\u00E8 sou lestonmak yo pou pwoteje yo. Tout ch\u00E8f yo te la d\u00E8y\u00E8 p\u00E8p Jida a"
        },
        {
          "text": "ki t\u0027ap rebati ranpa a. Tout moun ki t\u0027ap bwote materyo te gen zam tou. Yo t\u0027ap travay ak yon men, nan l\u00F2t men an yo te kenbe zam yo."
        },
        {
          "text": "Moun ki t\u0027ap travay yo menm te toujou gen yon nepe pase nan ren yo. N\u00E8g ki te konn k\u00F2nen klewon an te toujou b\u00F2 kote m\u0027."
        },
        {
          "text": "Mwen di ch\u00E8f yo, majistra yo ansanm ak tout r\u00E8s p\u00E8p la: -Chantye a se yon gwo chantye. Travay la gaye, kif\u00E8 nou yonn pa pre l\u00F2t sou ranpa a."
        },
        {
          "text": "Depi nou tande klewon an bay siyal la, n\u0027a kouri vin sanble b\u00F2 kote m\u0027. Bondye nou an va goumen pou nou."
        },
        {
          "text": "Se konsa, chak jou, depi bajou kase jouk zetwal par\u00E8t nan sy\u00E8l la, mwatye nan nou t\u0027ap mennen travay la sou ranpa a, l\u00F2t mwatye a t\u0027ap veye av\u00E8k zam yo nan men yo."
        },
        {
          "text": "Nan menm ep\u00F2k la, mwen pale ak p\u00E8p la. Mwen di yo konsa: -Se pou tout moun rete pase nwit lavil Jerizal\u00E8m ansanm ak domestik yo. Konsa, n\u0027a pase tout nwit la ap veye. Lajounen, n\u0027a travay."
        },
        {
          "text": "Se konsa, lannwit, nou pa janm wete rad sou nou, ni mwen, ni fr\u00E8 par\u00E8y mwen yo, ni domestik nou yo, ni gad k\u00F2 m\u0027 yo. Nou tout nou te gen zam nou b\u00F2 kote nou."
        }
      ]
    },
    {
      "VERS": [
        {
          "text": "Yon l\u00E8, moun p\u00E8p Izray\u00E8l yo ansanm ak tout madanm yo konmanse plenyen sou do k\u00E8k ch\u00E8f jwif par\u00E8y yo."
        },
        {
          "text": "Genyen ki t\u0027ap di: Nou gen anpil moun nan fanmi nou, anpil pitit gason ak anpil pitit fi. Nou bezwen manje pou n\u0027 manje pou n\u0027 pa mouri grangou."
        },
        {
          "text": "Gen l\u00F2t ki t\u0027ap di: Nou te gen yon s\u00E8l grangou ki t\u0027ap bat nou, nou setoblije pran pot\u00E8k sou jaden nou, sou pye rezen nou yo, sou kay nou pou n\u0027 ka jwenn manje pou n\u0027 manje."
        },
        {
          "text": "Gen l\u00F2t ank\u00F2 ki t\u0027ap di: Pou n\u0027 te ka peye taks kontribisyon pou wa a, nou te setoblije prete lajan sou jaden ak pye rezen nou yo."
        },
        {
          "text": "Nou menm ras ak l\u00F2t jwif yo. Pitit nou yo pa pi mal pase pa yo. Men, nou setoblije bay pitit fi nou ak pitit gason nou yo s\u00E8vi domestik lakay yo. Nou menm rive gen pitit fi nou k\u0027ap f\u00E8 restav\u00E8k! Nou pa ka f\u00E8 anyen kont sa, paske jaden nou yo ak pye rezen nou yo pa pou nou ank\u00F2."
        },
        {
          "text": "L\u00E8 mwen menm, Neemi, mwen tande tout plent sa yo, tout paw\u00F2l sa yo, mwen te fache anpil."
        },
        {
          "text": "L\u00E8 m\u0027 fin kalkile bagay la byen nan k\u00E8 m\u0027, mwen f\u00E8 lide pa d\u00F2mi sou sa. Mwen denonse ch\u00E8f yo, grann\u00E8g yo ak majistra yo. Mwen di yo se esplwate y\u0027ap esplwate fr\u00E8 par\u00E8y yo. Mwen f\u00E8 reyini tout moun pou diskite pwobl\u00E8m lan."
        },
        {
          "text": "Epi mwen di: -Nou f\u00E8 sa nou te kapab pou nou te rachte fr\u00E8 jwif par\u00E8y nou yo ki te vann t\u00E8t yo bay moun l\u00F2t nasyon pou s\u00E8vi yo esklav. Koulye a, se nou menm jwif k\u0027ap f\u00F2se jwif par\u00E8y nou vann t\u00E8t yo bay jwif par\u00E8y yo! Tout moun rete bouch pe, yo pa t\u0027 gen anyen pou reponn nan sa."
        },
        {
          "text": "Mwen di yo ank\u00F2: -Sa n\u0027ap f\u00E8 la a pa bon, tande! Se pou n\u0027 mache av\u00E8k krentif pou Bondye, pou nou pa bay moun l\u00F2t nasyon yo, l\u00E8nmi nou yo, okazyon pase nou nan betiz."
        },
        {
          "text": "Moun lakay mwen yo ansanm ak moun pa m\u0027 yo tou, ak mwen menm tou, nou te prete yo lajan ak ble. Nou p\u0027ap mande yo pou yo renm\u00E8t nou sa yo dwe nou."
        },
        {
          "text": "Renm\u00E8t yo jaden yo, pye rezen yo, pye oliv yo ak kay yo touswit. Kite tou sa yo dwe nou pou yo, kit se lajan, kit se ble, kit se diven, kit se lwil."
        },
        {
          "text": "Ch\u00E8f yo reponn: -Wi! N\u0027ap f\u00E8 jan ou di l\u0027 la. N\u0027ap renm\u00E8t yo tou sa yo te ban nou kenbe pou d\u00E8t yo. Nou p\u0027ap mande yo pou yo peye nou sa yo dwe nou. L\u00E8 sa a, mwen f\u00E8 rele pr\u00E8t yo, epi mwen f\u00E8 ch\u00E8f yo s\u00E8mante y\u0027ap f\u00E8 sa yo sot pwom\u00E8t la."
        },
        {
          "text": "Apre sa, mwen pran ti sak ki te mare nan ren mwen an, mwen vire l\u0027 t\u00E8t anba, mwen souke l\u0027, epi mwen di: -Se pou Bondye pran nenp\u00F2t nan nou ki pa kenbe pwom\u00E8s li, pou l\u0027 souke l\u0027 konsa tou. Bondye ap pran kay li ak tout l\u00F2t byen li genyen, l\u0027ap kite l\u0027 san anyen. Tout moun ki te la yo reponn: -Am\u00E8n! Se sa menm! Se sa menm! Apre sa, yo f\u00E8 lwanj Sey\u00E8 a. Se konsa tout p\u00E8p la te kenbe pwom\u00E8s yo te f\u00E8 a."
        },
        {
          "text": "Pandan tout douzan mwen pase gouv\u00E8n\u00E8 nan peyi Jida a, depi jou wa Atagz\u00E8s\u00E8s te nonmen m\u0027 nan p\u00F2s sa a, l\u00E8 sa a li t\u0027ap mache sou ventan depi li te wa, rive sou tranndezan depi li t\u0027ap gouv\u00E8nen an, ni mwen ni ankenn moun lakay mwen, nou pa janm manyen lajan yo te dwe peye gouv\u00E8n\u00E8 a."
        },
        {
          "text": "Gouv\u00E8n\u00E8 ki te la anvan m\u0027 yo te konn ap peze p\u00E8p la: chak jou yo te konn pran karant py\u00E8s an ajan pou pen ak diven. Ata moun ki t\u0027ap travay av\u00E8k yo te konn ap peze p\u00E8p la tou. Men mwen menm, mwen pa t\u0027 f\u00E8 sa, paske mwen te gen krentif Bondye."
        },
        {
          "text": "Mwen te mete men nan travay ranpa a tankou tout moun, mwen pa achte ankenn t\u00E8, epi tout moun ki t\u0027ap travay av\u00E8 m\u0027 yo te la tou nan travay miray la."
        },
        {
          "text": "Chak jou mwen te gen sansenkant (150) moun ap manje sou menm tab av\u00E8 m\u0027 lakay mwen: se te ch\u00E8f yo ak majistra yo, san konte tout l\u00F2t moun ki te vin lakay mwen soti nan l\u00F2t peyi nan vwazinaj la."
        },
        {
          "text": "Chak jou mwen te f\u00E8 yo kwit pou mwen yon b\u00E8f, sis bon mouton byen gra ak anpil b\u00E8t volay. Se mwen menm ki te peye pou tout bagay sa yo ak lajan nan p\u00F2ch mwen. Chak dis jou mwen f\u00E8 yon pwovizyon diven fre. Men, malgre sa, mwen pa janm mande pou yo ban mwen sa pou yo bay gouv\u00E8n\u00E8 a pou manje l\u0027, paske p\u00E8p la te gen kont chay sou do li deja."
        },
        {
          "text": "Bondye mwen, tanpri, pa bliye anyen nan tou sa mwen f\u00E8 pou p\u00E8p sa a. Make sa yon kote pou mwen!"
        }
      ]
    },
    {
      "VERS": [
        {
          "text": "Sanbala, Tobija, Gech\u00E8m, moun peyi Arabi a, ansanm ak tout r\u00E8s l\u00E8nmi nou yo vin konnen nou te fin rebati miray la. Pa t\u0027 gen ankenn twou ladan l\u0027 ank\u00F2. Men l\u00E8 sa a, nou pa t\u0027 ank\u00F2 moute gwo batan p\u00F2tay yo."
        },
        {
          "text": "Sanbala ak Gech\u00E8m voye yon mesaje vin di m\u0027 yo ta renmen kontre av\u00E8 m\u0027 lavil Akkefirim, nan Fon Ono a. Men yo menm, yo t\u0027ap chache yon jan pou yo f\u00E8 m\u0027 mal."
        },
        {
          "text": "Se konsa mwen voye mesaje b\u00F2 kote yo av\u00E8k repons sa a: -M\u0027 okipe ak yon travay enp\u00F2tan, m\u0027 pa ka desann. Si m\u0027 kite travay la pou m\u0027 ale kote nou, li pral sispann."
        },
        {
          "text": "An kat fwa, yo voye f\u00E8 m\u0027 menm envitasyon an. Chak fwa, mwen voye menm repons lan ba yo."
        },
        {
          "text": "L\u00E8 sa a, Sanbala voye yon senky\u00E8m mesaj ban mwen. Men fwa sa a, li renm\u00E8t yon l\u00E8t nan yon anvl\u00F2p tou louvri bay yonn nan moun k\u0027ap s\u00E8vi l\u0027 yo pou mwen."
        },
        {
          "text": "Men sa ki te nan l\u00E8t la: Gen yon s\u00E8l bri k\u0027ap kouri nan mitan moun l\u00F2t nasyon yo: Se Gech\u00E8m ki di m\u0027 sa. Li tande l\u0027 ak de z\u00F2r\u00E8y li. Ou menm ak p\u00E8p jwif la, nou f\u00E8 lide pran lezam. Se pout\u00E8t sa n\u0027ap rebati ranpa a. Yo di se ou menm y\u0027a nonmen wa yo."
        },
        {
          "text": "Ou menm rive ranje ak k\u00E8k pwof\u00E8t pou yo mache f\u00E8 konnen nan tout lavil Jerizal\u00E8m se ou menm ki wa peyi Jida a. Koulye a, tout bri sa yo pral rive nan z\u00F2r\u00E8y wa a. Se pout\u00E8t sa, mwen mande ou pou ou vin kote m\u0027 pou nou f\u00E8 yon ti pale ansanm sou koze a."
        },
        {
          "text": "Mwen voye reponn li: -Tou sa ou di la a se manti. Se ou menm menm ki f\u00E8 koze a."
        },
        {
          "text": "Yo t\u0027ap chache kraponnen nou pou rete travay la. Yo t\u0027ap di nan k\u00E8 yo: Tal\u00E8 konsa y\u0027a dekouraje av\u00E8k travay la, li p\u0027ap janm fini. Aa, Bondye! Ban m\u0027 f\u00F2s non! F\u00E8 m\u0027 pa dekouraje!"
        },
        {
          "text": "Yon l\u00F2t jou ank\u00F2, m\u0027 te al w\u00E8 Chemaja, pitit gason Delaja, pitit pitit Metabey\u00E8l, lakay li, paske li menm li pa t\u0027 ka soti. Li di m\u0027 konsa: -Ann al nan tanp Bondye a, nan mitan kote yo mete apa pou Bondye a! Ann al kache kote yo mete apa pou Bondye a! N\u0027a f\u00E8men tout p\u00F2t yo byen f\u00E8men, paske y\u0027ap vin touye ou. Wi, asw\u00E8 a menm, y\u0027ap vin touye ou!"
        },
        {
          "text": "Mwen reponn li: -Se pa mwen ki pou kouri al kache. Epitou, yon moun tankou mwen pa pral kache nan tanp lan pou m\u0027 sove lavi m\u0027. Non! Mwen pa prale!"
        },
        {
          "text": "L\u00E8 m\u0027 kalkile, mwen w\u00E8 se pa t\u0027 Bondye ki te ba l\u0027 mesaj sa a pou mwen. Se Tobija ak Sanbala ki te peye l\u0027 pou l\u0027 te di m\u0027 sa."
        },
        {
          "text": "Konsa, mwen ta pran nan kraponnay, mwen ta f\u00E8 sa l\u0027 di m\u0027 f\u00E8 a, epi mwen ta f\u00E8 bagay mwen pa gen dwa f\u00E8. Yo menm, l\u00E8 sa a, yo ta pran sa pou pale m\u0027 mal, yo ta f\u00E8 m\u0027 wont."
        },
        {
          "text": "O Bondye mwen, pa bliye sa Tobija ak Sanbala te f\u00E8! Pa bliye Nadya, fanm ki pwof\u00E8t la, ansanm ak l\u00F2t pwof\u00E8t yo ki t\u0027ap chache kraponnen m\u0027!"
        },
        {
          "text": "Se konsa, apre senkannde jou travay, ranpa a te fin repare. L\u00E8 sa a, nou te rive sou vennsenky\u00E8m jou nan mwa Eloul la."
        },
        {
          "text": "L\u00E8 l\u00E8nmi nou yo vin konn sa, l\u00E8 moun l\u00F2t nasyon k\u0027ap viv nan vwazinaj nou yo w\u00E8 sa, yo te wont. Yo rekon\u00E8t si travay la te fini se paske Bondye nou an te vle l\u0027."
        },
        {
          "text": "Pandan tout tan sa a, ch\u00E8f peyi Jida yo te kenbe kontak ak Tobija. Yonn t\u0027ap voye l\u00E8t bay l\u00F2t."
        },
        {
          "text": "Te gen anpil moun nan peyi Jida a ki te pou Tobija paske se bofis Chekanya, pitit Arak la, li te ye. L\u00E8fini Jokanan, pitit gason li a, te marye ak pitit fi Mechoulam, pitit Berekya a."
        },
        {
          "text": "Yo te konn ap f\u00E8 lwanj Tobija devan m\u0027, yo t\u0027ap di tout b\u00E8l bagay Tobija te f\u00E8. Epi apre sa, y\u0027 al rap\u00F2te l\u0027 tou sa m\u0027 te di. Tobija menm t\u0027ap voye l\u00E8t ban mwen pou kraponnen m\u0027."
        }
      ]
    },
    {
      "VERS": [
        {
          "text": "L\u00E8 nou te fin rebati miray la, nou moute gwo batan p\u00F2tay yo. Nou bay gad tanp yo, moun k\u0027ap chante yo ak moun Levi yo travay yo gen pou yo f\u00E8."
        },
        {
          "text": "Mwen mete de moun reskonsab pou gouv\u00E8nen lavil Jerizal\u00E8m lan. Se te Anani, fr\u00E8 mwen an, ak Ananya, k\u00F2mandan gwo f\u00F2 a. Ananya sa a te yon nonm serye ki te gen krentif pou Bondye. Pa t\u0027 gen tankou l\u0027."
        },
        {
          "text": "Mwen di yo pa kite yo louvri p\u00F2tay lavil Jerizal\u00E8m yo nan maten toutotan sol\u00E8y la pa konmanse cho. Konsa tou, asw\u00E8 se devan yo pou yo f\u00E8 f\u00E8men batan p\u00F2tay yo epi pou yo mete ba yo d\u00E8y\u00E8 p\u00F2tay yo anvan gad yo leve p\u00F2s le sol\u00E8y pral kouche. Y\u0027a chwazi k\u00E8k moun nan moun ki rete lavil Jerizal\u00E8m yo, yon seri pou f\u00E8 p\u00F2s sou miray la, yon l\u00F2t pou f\u00E8 patwouy b\u00F2 lakay yo."
        },
        {
          "text": "Lavil la te gran anpil, te gen anpil espas, men pa t\u0027 gen anpil moun ki t\u0027ap viv ladan l\u0027. Yo pa t\u0027 ank\u00F2 rebati anpil kay."
        },
        {
          "text": "Bondye mete nan t\u00E8t mwen lide pou m\u0027 sanble tout p\u00E8p la ak ch\u00E8f yo, majistra yo, pou m\u0027 f\u00E8 yon resansman, fanmi pa fanmi. N\u0027 al tonbe sou ansyen rejis resansman premye moun ki te tounen nan peyi a. Nan rejis sa a m\u0027 te jwenn"
        },
        {
          "text": "lis moun ki te kite pwovens Babil\u00F2n pou yo tounen lavil Jerizal\u00E8m ak nan peyi Jida, chak moun nan lavil kote yo te moun. Se moun sa yo wa N\u00E8bikadneza te f\u00E8 dep\u00F2te nan peyi Babil\u00F2n."
        },
        {
          "text": "Men non ch\u00E8f ki te vin ak yo: Zowobab\u00E8l, Jozye, Neemi, Azarya, Ramiya, Nachamani, Madoche, Bilchan, Misper\u00E8t, Bigwayi, Nawoum ak Bana. Men lis moun nan p\u00E8p Izray\u00E8l la, fanmi pa fanmi, ak kantite moun nan chak branch fanmi:"
        },
        {
          "text": "Nan fanmi Pare\u00F2ch yo, demil sanswasanndouz (2.172) moun,"
        },
        {
          "text": "nan fanmi Chefatya yo, twasanswasanndouz (372) moun,"
        },
        {
          "text": "nan fanmi Arak yo, sisansenkannde (652) moun,"
        },
        {
          "text": "nan fanmi Pakat Moab yo, pitit pitit Jechwa ak Joab, demil wisandiswit (2.818) moun,"
        },
        {
          "text": "nan fanmi Elam yo, mil desansenkannkat (1254) moun,"
        },
        {
          "text": "nan fanmi Zatou yo, witsankarannsenk (845) moun,"
        },
        {
          "text": "nan fanmi Zakayi yo, s\u00E8tsansousant (760) moun,"
        },
        {
          "text": "nan fanmi Bennwi yo, sisankaranntwit (648) moun,"
        },
        {
          "text": "nan fanmi Bebayi yo, sisanvenntwit (628) moun,"
        },
        {
          "text": "nan fanmi Azgad yo, demil twasanvennde (2.322) moun,"
        },
        {
          "text": "nan fanmi Adonikan yo, sisanswasanns\u00E8t (667) moun,"
        },
        {
          "text": "nan fanmi Bigwayi yo, demil swasanns\u00E8t (2.067) moun,"
        },
        {
          "text": "nan fanmi Aden yo, sisansenkannsenk (655) moun,"
        },
        {
          "text": "nan fanmi At\u00E8 yo, katrevendizwit moun, (Anvan sa, At\u00E8 te rele Ezekyas)"
        },
        {
          "text": "nan fanmi Achoum yo, twasanvenntwit (328) moun,"
        },
        {
          "text": "nan fanmi Betsayi yo, twasanvennkat (324) moun,"
        },
        {
          "text": "nan fanmi Arif yo, sandouz (112) moun,"
        },
        {
          "text": "nan fanmi Gabawon yo, katrevenkenz moun."
        },
        {
          "text": "Men lis moun ki te tounen dapre non lavil kote yo moun: Pou lavil Betley\u00E8m ak pou lavil Netofa, sankatreventwit (188) moun,"
        },
        {
          "text": "pou lavil Anat\u00F2t, sanvenntwit (128) moun,"
        },
        {
          "text": "pou lavil Azmav\u00E8t, karannde moun,"
        },
        {
          "text": "pou lavil Kiriyat-Jearim, lavil Kefira ak lavil Bew\u00F2t, s\u00E8tsankaranntwa (743) moun,30 pou lavil Rama ak pou lavil Geba, sisanventeyen (621) moun,31 pou lavil Mikmas, sanvennde (122) moun,32 pou lavil Bet\u00E8l ak pou lavil Ayi, sanvenntwa (123) moun,33 pou lavil Neba, senkannde moun,34 pou l\u00F2t lavil Elam lan, mil desansenkannkat (1.254) moun,35 pou lavil Arim lan, twasanven (320) moun,36 pou lavil Jeriko yo, twasankarannsenk (345) moun,37 pou lavil L\u00F2d ansanm ak pou lavil Adid ak Ono, s\u00E8tsanventeyen (721) moun,38 pou lavil Sena, twamil n\u00E8fsantrant (3.930) moun."
        },
        {
          "text": "Men lis pr\u00E8t ki te tounen, dapre non fanmi yo: Nan pitit Jedaja ki te soti nan branch fanmi Jozye a, n\u00E8fsanswasanntr\u00E8z (973) moun,"
        },
        {
          "text": "nan pitit Im\u00E8 yo, mil senkannde (1.052) moun,"
        },
        {
          "text": "nan pitit Pachou yo, mil desankaranns\u00E8t (1.247) moun,"
        },
        {
          "text": "nan pitit Arim yo, mil dis\u00E8t (1.017) moun."
        },
        {
          "text": "Men lis moun Levi ki te tounen yo: Te gen swasannkat\u00F2z moun nan pitit Jechwa ak pitit Kadmy\u00E8l ki soti nan branch fanmi Odva a."
        },
        {
          "text": "Te gen sankarantwit (148) sanba, moun ki konn chante ak moun ki konn f\u00E8 mizik nan tanp lan, epi ki soti nan branch fanmi Asaf la."
        },
        {
          "text": "Te gen santranntwit (138) moun ki pou s\u00E8vi gad nan p\u00F2tay tanp lan epi ki soti nan branch fanmi Chaloum, branch fanmi At\u00E8, branch fanmi Talmon, branch fanmi Akoub, branch fanmi Atita ak branch fanmi Chobayi."
        },
        {
          "text": "Men lis moun yo te bay pou travay nan tanp Bondye a, epi ki te tounen nan peyi a. Se moun fanmi Zika, moun fanmi Asoufa ak moun fanmi Tabay\u00F2t,"
        },
        {
          "text": "moun fanmi Kew\u00F2s, moun fanmi Sya ak moun fanmi Padon,"
        },
        {
          "text": "moun fanmi Lebana, moun fanmi Agaba ak moun fanmi Samayi,"
        },
        {
          "text": "moun fanmi Anan, moun fanmi Gid\u00E8l ak moun fanmi Gaka,"
        },
        {
          "text": "moun fanmi Reaja, moun fanmi Rezin ak moun fanmi Nekoda,"
        },
        {
          "text": "moun fanmi Gazam, moun fanmi Ouza ak moun fanmi Paseyak,"
        },
        {
          "text": "moun fanmi Besayi, moun fanmi Meounim ak moun fanmi Nefichim,"
        },
        {
          "text": "moun fanmi Bakbouk, moun fanmi Akoufa ak moun fanmi Awou,"
        },
        {
          "text": "moun fanmi Baslou, moun fanmi Mechida ak moun fanmi Acha,"
        },
        {
          "text": "moun fanmi Bak\u00F2s, moun fanmi Sisera ak moun fanmi Tamak,"
        },
        {
          "text": "moun fanmi Nezyak ak moun fanmi Atifa."
        },
        {
          "text": "Men lis non moun nan branch fanmi domestik Salomon yo ki te tounen nan peyi a: Moun fanmi Sotayi, moun fanmi Asofer\u00E8t ak moun fanmi Perida,"
        },
        {
          "text": "moun fanmi Jaala, moun fanmi Dakon ak moun fanmi Gid\u00E8l,"
        },
        {
          "text": "moun fanmi Chefatya, moun fanmi Atil, moun fanmi Poker\u00E8t, moun fanmi Azebayim ak moun fanmi Amon."
        },
        {
          "text": "Konsa, men kantite moun ki soti nan fanmi travay\u00E8 tanp lan ak domestik Salomon yo: antou twasankatrevendouz (392)."
        },
        {
          "text": "Men te gen yon seri moun ki soti nan lavil T\u00E8l Melak, lavil T\u00E8l Acha, lavil Kewoub Adan, ak lavil Im\u00E8 nan peyi Babil\u00F2n epi ki te moute ak tout moun sa yo, atout yo pa t\u0027 ka rive f\u00E8 konnen non zans\u00E8t yo ak non fanmi yo pou yo te ka f\u00E8 w\u00E8 yo f\u00E8 pati p\u00E8p Izray\u00E8l la vre."
        },
        {
          "text": "Se te pitit Delaja, Tobija ak Nekoda: antou sisankarannde (642)."
        },
        {
          "text": "Konsa tou, pami pr\u00E8t yo te gen moun fanmi Obaja, Ak\u00F2s ak Bazilayi. Zans\u00E8t moun Bazilayi sa yo te marye ak yon fanm nan fanmi Bazilayi, moun Galarad. Se konsa yo te pran non papa manman yo."
        },
        {
          "text": "Moun sa yo pa t\u0027 ka jwenn rejis pou moutre ki moun ki zans\u00E8t yo. Konsa yo pa t\u0027 asepte yo pou pr\u00E8t."
        },
        {
          "text": "Gouv\u00E8n\u00E8 jwif la te di yo yo pa t\u0027 kapab manje nan manje yo mete apa pou Bondye a toutotan pa t\u0027 gen pr\u00E8t ki konn s\u00E8vi ak Ourim yo ansanm ak Tourim yo pou w\u00E8 sa Bondye di nan sa."
        },
        {
          "text": "Antou n\u00E8t, te gen karanndemil twasanswasant (42.360) moun ki tounen soti nan peyi kote yo te dep\u00F2te yo a."
        },
        {
          "text": "Av\u00E8k yo te gen s\u00E8tmil twasantranns\u00E8t (7.337) gason ak fanm ki te s\u00E8vi yo domestik. Te gen tou desan (200) gason ak fanm ki te konn f\u00E8 mizik ak konn chante."
        },
        {
          "text": "Te gen s\u00E8tsanswasannsis (766) chwal, desankarannsenk (245) mil\u00E8t,"
        },
        {
          "text": "katsantrannsenk (435) chamo ak simil s\u00E8tsanven (6.720) bourik."
        },
        {
          "text": "Te gen k\u00E8k ch\u00E8f ki te f\u00E8 ofrann pa yo pou travay la san pesonn pa f\u00F2se yo. Gouv\u00E8n\u00E8 a te bay pou mete nan k\u00E8s la desanswasanndis (270) ons l\u00F2, senkant gwo plat pou s\u00E8vis, senksantrant (530) rad pou pr\u00E8t yo mete sou yo ak onzmil sisankatreventr\u00E8z (11.693) ons ajan."
        },
        {
          "text": "Ch\u00E8f fanmi yo te bay pou mete nan k\u00E8s la pou f\u00E8 travay la: senkmil katsan (5.400) ons l\u00F2 ak senkanteyenmil katsansenkant (51.450) ons ajan."
        },
        {
          "text": "R\u00E8s moun p\u00E8p la te f\u00E8 anpil kado tou. Antou, yo te bay senkmil katsan (5.400) ons l\u00F2, karannsimil s\u00E8tsanswasanndis (46.770) ons ajan ak swasanns\u00E8t rad pou pr\u00E8t yo."
        },
        {
          "text": "Pr\u00E8t yo, moun Levi yo, gad p\u00F2tay tanp yo, mizisyen yo ak anpil nan moun p\u00E8p Izray\u00E8l yo ansanm ak travay\u00E8 tanp yo, wi tout p\u00E8p Izray\u00E8l la al rete nan lavil kote yo moun."
        }
      ]
    },
    {
      "VERS": [
        {
          "text": "L\u00E8 sety\u00E8m mwa lanne jwif yo rive, tout moun p\u00E8p Izray\u00E8l yo te chita lakay yo nan lavil yo. L\u00E8 sa a, yo tout n\u00E8t, yo te sanble sou plas piblik ki devan p\u00F2tay Dlo yo. Yo mande Esdras, direkt\u00E8 lalwa a, pou li pote liv lalwa Sey\u00E8 a te bay Moyiz pou p\u00E8p Izray\u00E8l la."
        },
        {
          "text": "Esdras, pr\u00E8t la, pran liv la, li pote l\u0027 kote tout moun yo te reyini an: fanm, gason ak tout timoun ki te gen laj konprann. Se te premye jou nan sety\u00E8m mwa a."
        },
        {
          "text": "Se konsa, sou plas ki devan p\u00F2tay Dlo yo, Esdras li nan liv lalwa a pou yo, depi granmaten jouk rive midi. Tout p\u00E8p la, fanm, gason ak tout timoun ki te gen laj konprann, te louvri z\u00F2r\u00E8y yo pou yo tande sa ki te nan liv lalwa a."
        },
        {
          "text": "Esdras, direkt\u00E8 lalwa a, te kanpe sou yon lestrad an bwa yo te bati espre pou sa. Sou b\u00F2 dwat li, te gen Matitya, Chema, Anaja, Ourija, Ilkija ak Maseja. Sou b\u00F2 g\u00F2ch li, te gen Pedaja, Mikay\u00E8l, Malkija, Achoum, Achbadana, Zakarya ak Mechoulam."
        },
        {
          "text": "Kote Esdras te kanpe byen wo sou lestrad la, li louvri liv la devan tout moun. L\u00E8 sa a, tout p\u00E8p la leve kanpe."
        },
        {
          "text": "Esdras di: -Lwanj pou Sey\u00E8 a, Bondye ki gen pouvwa a. Tout p\u00E8p la leve men yo anl\u00E8, yo reponn: -Am\u00E8n! Li merite sa vre! L\u00E8fini, yo mete ajenou, yo bese t\u00E8t yo jouk at\u00E8 devan Sey\u00E8 a."
        },
        {
          "text": "Apre sa, p\u00E8p la leve kanpe epi k\u00E8k moun Levi pran esplike yo lalwa a. Se te Jechwa, Bani, Cherebya, Jamen, Akoub, Chabetayi, Odija, Maseja, Kelita, Azarya, Jozabab, Anan, Pelaja."
        },
        {
          "text": "Yo t\u0027ap li nan liv lalwa Bondye a, yo t\u0027ap tradwi l\u0027 pou yo, yo t\u0027ap esplike l\u0027 ba yo, pou yo te ka konprann sa yo t\u0027ap li pou yo a."
        },
        {
          "text": "L\u00E8 p\u00E8p la tande sa ki te ekri nan liv lalwa a, yo pran kriye. L\u00E8 sa a, Neemi, gouv\u00E8n\u00E8 a, ansanm ak Esdras, pr\u00E8t direkt\u00E8 lalwa a, ak l\u00F2t moun Levi yo ki t\u0027ap esplike lalwa a di moun yo konsa: -Jou sa a, se yon jou yo mete apa pou Sey\u00E8 a, Bondye nou an! Pa kite lapenn anvayi k\u00E8 nou! Pa kriye, mezanmi!"
        },
        {
          "text": "Okontr\u00E8, al lakay nou, f\u00E8 f\u00E8t! Separe vyann gra ak bon ti lik\u00E8 nou genyen ak moun ki pa genyen, paske jou sa a se yon jou nou f\u00E8t pou mete apa pou Sey\u00E8 a. Pa kite lapenn pran nou! Kontantman Bondye ap mete nan k\u00E8 nou an va ban nou f\u00F2s!"
        },
        {
          "text": "Tout moun Levi yo pran mache nan mitan tout p\u00E8p la pou f\u00E8 yo pe. Yo t\u0027ap di yo: -Pe bouch nou, mezanmi! Siye dlo nan je nou! Jou sa a se yon jou apa pou Bondye li ye!"
        },
        {
          "text": "Se konsa tout p\u00E8p la al lakay yo, yo manje, yo bw\u00E8, yo separe sa yo genyen ak l\u00F2t moun. Tout moun te kontan, yo t\u0027ap f\u00E8 f\u00E8t, paske yo te konprann sa yo te li pou yo nan liv la."
        },
        {
          "text": "Nan denmen, tout ch\u00E8f branch fanmi p\u00E8p Izray\u00E8l yo, pr\u00E8t yo ak moun Levi yo sanble ank\u00F2 b\u00F2 direkt\u00E8 Esdras pou yo te ka etidye paw\u00F2l lalwa a."
        },
        {
          "text": "Men sa yo jwenn nan lalwa Sey\u00E8 a te bay Moyiz pou yo a: Pandan y\u0027ap fete f\u00E8t sety\u00E8m mwa a, moun Izray\u00E8l yo va rete nan ti joupa."
        },
        {
          "text": "L\u00E8 yo vin konn sa, yo voye f\u00E8 piblikasyon nan lavil Jerizal\u00E8m ak nan tout lavil yo. Yo voye mesaj sa a bay tout moun: -Ale nan m\u00F2n. Koupe branch nan pye oliv, nan pye pichpen, nan pye pwadous, ak nan tout l\u00F2t kalite pyebwa ansanm ak f\u00E8y palmis pou nou f\u00E8 ti joupa jan sa ekri nan liv la."
        },
        {
          "text": "Se konsa, p\u00E8p la ale, yo ranmase kont branch bwa yo, epi yo moute yon pak\u00E8t ti joupa. Genyen ki bati ti joupa yo sou teras anwo t\u00E8t kay yo. Genyen ki f\u00E8 l\u0027 nan lakou lakay yo. Gen l\u00F2t ank\u00F2 ki bati pa yo nan gwo lakou Tanp lan, sou plas piblik ki b\u00F2 p\u00F2tay Dlo yo ak sou plas ki b\u00F2 p\u00F2tay Efrayim lan."
        },
        {
          "text": "Se konsa, tout moun ki te tounen nan peyi kote yo te dep\u00F2te yo a moute ti joupa epi yo rete anba yo. Depi sou r\u00E8y Jozye, pitit Noun lan, se te premye fwa moun p\u00E8p Izray\u00E8l yo t\u0027ap fete f\u00E8t sa a konsa. Tout moun te kontan. Yo t\u0027ap fete."
        },
        {
          "text": "Yo pase s\u00E8t jou ap fete. Chak jou, depi premye jou a jouk d\u00E8nye jou a, yo t\u0027ap li nan liv lalwa Bondye a. Sou wity\u00E8m jou a, yo f\u00E8 yon gwo reyinyon pou f\u00E8men f\u00E8t la jan regleman an mande l\u0027 la."
        }
      ]
    },
    {
      "VERS": [
        {
          "text": "Sou vennkatriy\u00E8m jou nan menm mwa a, tout moun p\u00E8p Izray\u00E8l yo reyini pou f\u00E8 j\u00E8n pou mande Bondye padon pou peche yo. Tout moun te la, yon rad sak k\u00F2l\u00E8t sou yo, pousy\u00E8 t\u00E8 kouvri tout t\u00E8t yo pou f\u00E8 w\u00E8 jan yo te nan lapenn."
        },
        {
          "text": "Tout moun p\u00E8p Izray\u00E8l yo mete k\u00F2 yo ansanm. Yo pa kite ankenn moun l\u00F2t nasyon mele ak yo. Epi se konsa yo kanpe, yo konmanse di tou sa yo menm yo f\u00E8 ki mal ansanm ak tout peche zans\u00E8t yo te f\u00E8."
        },
        {
          "text": "Pandan twaz\u00E8, yo tout rete kanpe kote yo te ye a, y\u0027ap tande moun ap li nan liv lalwa Sey\u00E8 a, Bondye yo a. Apre sa, pandan twaz\u00E8 ank\u00F2, yo t\u0027ap di tout peche yo te f\u00E8, epi yo tonbe ajenou ap adore Sey\u00E8 a, Bondye a."
        },
        {
          "text": "Yo te moute yon lestrad pou moun Levi yo. Men moun ki te kanpe sou lestrad la: Se te Jozye, Bani, Kadmy\u00E8l, Chebanya, Bouni, Cherebya, Bani ak Kenani. Yo t\u0027ap lapriy\u00E8 byen f\u00F2 nan pye Bondye."
        },
        {
          "text": "Apre sa, moun Levi sa yo: Jozye, Kadmy\u00E8l, Bani, Achabnya, Cherebya, Odija, Chebanya ak Petaja pran lapaw\u00F2l. Yo di: -Leve non, mezanmi! F\u00E8 lwanj Sey\u00E8 a, Bondye nou an, pou toutan toutan! Se pou nou tout f\u00E8 lwanj non li ki gen pouvwa, malgre moun p\u0027ap janm ka rive fin di li m\u00E8si ni f\u00E8 lwanj li jan li merite l\u0027 la."
        },
        {
          "text": "Sey\u00E8, se ou menm ki s\u00E8l m\u00E8t. Pa gen l\u00F2t. Se ou ki f\u00E8 sy\u00E8l la, sa ki anwo sy\u00E8l la ansanm ak tout sa ki ladan l\u0027. Se ou ki f\u00E8 t\u00E8 a ak tou sa ki sou li, lanm\u00E8 a ak tou sa ki ladan l\u0027. Se ou ki bay tout bagay sa yo lavi. Tout pouvwa nan sy\u00E8l la bese t\u00E8t devan ou pou adore ou."
        },
        {
          "text": "Sey\u00E8, se ou menm Bondye ki te chwazi Abram, ki te f\u00E8 l\u0027 kite lavil Our nan peyi Kalde. Ou chanje non l\u0027, ou rele l\u0027 Abraram."
        },
        {
          "text": "L\u00E8 ou w\u00E8 li te soti pou l\u0027 kenbe paw\u00F2l li ak ou, ou pase yon kontra av\u00E8 l\u0027. Ou pwom\u00E8t w\u0027ap ba li peyi moun Kanaran yo, peyi moun Et yo ak peyi moun Amori yo, peyi moun Ferezi yo, peyi moun Jebis yo ak peyi moun Gigach yo pou li ak pou pitit pitit li yo. Ou te kenbe pwom\u00E8s ou yo paske ou pa janm nan bay manti."
        },
        {
          "text": "Ou te w\u00E8 jan zans\u00E8t nou yo t\u0027ap soufri nan peyi Lejip. Ou te tande jan yo t\u0027ap rele mande sekou b\u00F2 lanm\u00E8 Wouj la."
        },
        {
          "text": "Ou te f\u00E8 anpil mirak ak m\u00E8v\u00E8y pou pini farawon an, moun ki t\u0027ap s\u00E8vi l\u0027 yo ansanm ak tout p\u00E8p peyi Lejip la paske ou te konnen jan moun sa yo t\u0027ap maltrete p\u00E8p ou a. Depi l\u00E8 sa a, y\u0027ap nonmen nou ou jouk j\u00F2di a."
        },
        {
          "text": "Ou louvri yon chemen nan lanm\u00E8 a pou p\u00E8p la pase san pye yo pa mouye. Moun ki t\u0027ap pousib yo, ou neye yo nan fon lanm\u00E8. Yo f\u00E8 fon tankou w\u00F2ch nan gwo lanm\u00E8."
        },
        {
          "text": "Lajounen se av\u00E8k yon gwo nwaj ou moutre yo chemen pou yo pran. Lannwit, av\u00E8k yon flanm dife, ou klere chemen kote pou yo pase."
        },
        {
          "text": "Ou soti nan sy\u00E8l la, ou desann sou m\u00F2n Sinayi a pou pale ak yo. Ou ba yo regleman ki pou f\u00E8 yo mache dwat, lwa ki gen verite ladan l\u0027. Ou ba yo bon prensip ak bon k\u00F2mandman."
        },
        {
          "text": "Ou moutre yo pou yo mete jou repo a apa pou ou. Ou voye Moyiz, s\u00E8vit\u00E8 ou la, pou li ba yo tout k\u00F2mandman, tout l\u00F2d ak lalwa ou mande pou yo swiv."
        },
        {
          "text": "L\u00E8 yo te grangou, ou ba yo pen ki soti nan sy\u00E8l la. L\u00E8 yo te swaf dlo, ou f\u00E8 dlo pete soti nan w\u00F2ch. Ou ba yo l\u00F2d pou y\u0027 al pran pou yo peyi ou te pwom\u00E8t ou t\u0027ap ba yo a."
        },
        {
          "text": "Men, zans\u00E8t nou yo kite l\u00F2g\u00E8y vire l\u00F2l\u00F2j yo. Yo f\u00E8 t\u00E8t di, yo derefize obeyi l\u00F2d ou te ba yo."
        },
        {
          "text": "Yo refize obeyi ou, yo bliye tout b\u00E8l m\u00E8v\u00E8y ou te f\u00E8 pou yo. Yo f\u00E8 t\u00E8t di, yo chwazi yon ch\u00E8f pou mennen yo tounen nan esklavaj peyi Lejip la. Men, ou se Bondye ki konn padonnen. Ou gen pitye, ou gen bon k\u00E8. Ou pa f\u00E8 k\u00F2l\u00E8 fasil, Ou pa t\u0027 janm sispann renmen yo. Ou pa t\u0027 lage yo."
        },
        {
          "text": "Yo fonn metal, yo f\u00E8 yon zid\u00F2l f\u00F2m yon ti towo b\u00E8f. Epi yo di se li menm ki bondye yo, bondye ki te f\u00E8 yo moute soti kite peyi Lejip. L\u00E8 sa a, se pi gwo jouman yo ta ka f\u00E8 ou!"
        },
        {
          "text": "Men, ou pa vire do ou kite yo nan dez\u00E8 a, sit\u00E8lman ou te gen anpil pitye pou yo. Ou pa t\u0027 wete nwaj ki t\u0027ap moutre yo chemen pou yo pran lajounen, ni gwo flanm dife ki t\u0027ap klere chemen pou yo te pran lannwit."
        },
        {
          "text": "Ou pran ti gout nan lespri ou, ou ba yo pou yo ka gen konprann. Ou toujou ba yo laman pou yo manje, ou toujou ba yo dlo l\u00E8 yo te swaf dlo."
        },
        {
          "text": "Pandan karantan, ou pran swen yo nan dez\u00E8 a: yo pa janm manke anyen! Rad sou yo pa janm fini, pye yo pa janm anfle."
        },
        {
          "text": "Ou lage nan men yo peyi anpil wa ak anpil p\u00E8p. Ou separe l\u0027 ba yo pou chak moun viv nan limit ou ba yo. Yo pran peyi Esbon, kote wa Siyon t\u0027ap gouv\u00E8nen an, ak peyi Bazan kote wa Og te ch\u00E8f la."
        },
        {
          "text": "Ou ba yo anpil pitit, menm kantite ak zetwal nan sy\u00E8l la. Ou mennen yo nan peyi ou te pwom\u00E8t zans\u00E8t yo ou t\u0027ap f\u00E8 yo pran pou yo a."
        },
        {
          "text": "Yo anvayi peyi Kanaran, yo pran l\u0027 pou yo. Ou f\u00E8 moun peyi Kanaran an bese t\u00E8t devan yo. Ou lage tout wa yo ak tout p\u00E8p ki t\u0027ap viv nan peyi a nan men p\u00E8p ou a, pou yo te f\u00E8 ak yo sa yo te vle."
        },
        {
          "text": "P\u00E8p ou a mache pran tout lavil ki te gen gwo f\u00F2 pou defann yo, ak tout bon venn t\u00E8 moun yo. Yo pran tout kay yo ansanm ak tout byen ki te ladan yo. Yo jwenn sit\u00E8n tou fouye, jaden rezen, jaden oliv ak pyebwa k\u0027ap donnen an kantite. Yo manje, yo plen vant yo, yo vin gra. Yo pran plezi jwi tout kantite b\u00E8l bagay ou te ba yo."
        },
        {
          "text": "Men, yo rete konsa, yo vire do ba ou, yo f\u00E8 wondonmon. Yo pran lalwa ou la, yo voye l\u0027 jete d\u00E8y\u00E8 do yo. Yo touye pwof\u00E8t ou te voye ak mesaj pou ba yo av\u00E8tisman pou yo te ka tounen vin jwenn ou. Se pa ti kras manke yo te manke ou dega!"
        },
        {
          "text": "Se konsa, ou lage yo nan men moun ki pa vle we yo, ki bat yo nan lag\u00E8, ki mete pye sou kou yo. Nan tray yo te ye a, yo rele mande ou sekou. Ou rete nan sy\u00E8l la, ou reponn yo. Ou te gen pitye pou yo, ou voye ch\u00E8f pou delivre yo anba men moun ki t\u0027ap peze yo."
        },
        {
          "text": "Men, kou ou ba yo yon ti souf, yo konmanse ap f\u00E8 sa ki mal ank\u00F2 devan ou. Ou lage yo nan men l\u00E8nmi ki t\u0027ap kraze yo. L\u00E8 sa a ank\u00F2, yo pran rele nan pye ou. Ou menm menm, ou rete nan sy\u00E8l la, ou reponn yo. Ou sit\u00E8lman gen bon k\u00E8, se pa ni de ni twa fwa ou delivre yo."
        },
        {
          "text": "Ou te av\u00E8ti yo, ou te mande yo pou yo obeyi tout l\u00F2d ou yo. Men, l\u00F2g\u00E8y vire l\u00F2l\u00F2j yo, yo refize swiv k\u00F2mandman ou yo. Yo f\u00E8 bagay ki pa dak\u00F2 ak l\u00F2d ou ba yo. Epi se l\u00E8 yon moun swiv l\u00F2d ou yo, li jwenn lavi! Men, yo f\u00E8 w\u00F2kl\u00F2, yo f\u00E8 t\u00E8t di, yo derefize obeyi ou."
        },
        {
          "text": "Pandan lontan lontan, ou pran pasyans ak yo, ou voye lespri ou sou pwof\u00E8t ou yo pou av\u00E8ti yo. Men, yo bouche z\u00F2r\u00E8y yo pou yo pa tande. L\u00E8 sa a, ou lage yo nan men moun l\u00F2t nasyon yo."
        },
        {
          "text": "Men, ou sit\u00E8lman gen bon k\u00E8, ou pa fin detwi yo n\u00E8t, ou pa lage yo n\u00E8t ale. Paske ou se yon Bondye ki gen bon k\u00E8, yon Bondye ki gen pitye pou moun!"
        },
        {
          "text": "Koulye a, Bondye nou, ou se yon Bondye ki gen pouvwa, yon Bondye ki gen f\u00F2s kouraj, yon Bondye ki f\u00E8 moun respekte l\u0027. W\u0027ap toujou kenbe kontra ou te pase a, ou p\u0027ap janm sispann gen bon k\u00E8. Tanpri, chonje lafliksyon ki te tonbe sou nou tout, sou wa nou yo, sou ch\u00E8f nou yo, sou pr\u00E8t nou yo, sou pwof\u00E8t nou yo, sou zans\u00E8t nou yo ak sou tout p\u00E8p la, depi l\u00E8 wa peyi Lasiri yo t\u0027ap peze nou an rive jouk koulye a. Pa kite nou soufri tou sa pou gremesi."
        },
        {
          "text": "Nan tou sa ki rive nou an, ou te gen rezon ou nan pla men ou. Paske, ou menm ou toujou kenbe paw\u00F2l ou. Se nou menm ki toujou ap f\u00E8 sa ki mal."
        },
        {
          "text": "Wi, wa nou yo, ch\u00E8f nou yo, pr\u00E8t nou yo ak zans\u00E8t nou yo pa t\u0027 f\u00E8 sa ki nan lalwa ou la. Yo pa t\u0027 koute k\u00F2mandman ak av\u00E8tisman ou te ba yo."
        },
        {
          "text": "L\u00E8 yo t\u0027ap viv nan peyi yo a av\u00E8k pw\u00F2p wa yo, av\u00E8k tout gwo benediksyon ou te ba yo, nan gwo peyi plen bon venn t\u00E8 ou te mete nan men yo a, yo pa t\u0027 s\u00E8vi ou, yo pa t\u0027 sispann f\u00E8 move bagay."
        },
        {
          "text": "J\u00F2di a, nou tounen esklav nan pw\u00F2p peyi nou, nan peyi ou te bay zans\u00E8t nou yo, pou yo te ka pwofite rek\u00F2t t\u00E8 a bay ak tout l\u00F2t riches ki ladan l\u0027. Nou tounen esklav lakay nou!"
        },
        {
          "text": "Tout rek\u00F2t peyi a al nan p\u00F2ch wa ou mete sou kou nou. Tou sa, paske nou te f\u00E8 peche. Yo f\u00E8 sa yo vle ak nou ansanm ak b\u00E8t nou yo. Aa! Gade nan ki miz\u00E8 nou ye non!"
        },
        {
          "text": "Av\u00E8k tout bagay sa yo ki rive nou, j\u00F2di a nou menm p\u00E8p Izray\u00E8l la, n\u0027ap pran yon angajman, n\u0027ap kouche l\u0027 sou papye. Epi tout ch\u00E8f nou yo, tout moun Levi nou yo ak tout pr\u00E8t nou yo pral siyen dokiman an anvan nou mete so sou li."
        }
      ]
    },
    {
      "VERS": [
        {
          "text": "Premye moun ki siyen dokiman sele a se te gouv\u00E8n\u00E8 Neemi, pitit gason Akalya a. Apre li, Sidkiya vin siyen."
        },
        {
          "text": "Men non pret ki te siyen dokiman an: Seraja, Azarya, Jiremeja,"
        },
        {
          "text": "Pachou, Amarya, Malkija,"
        },
        {
          "text": "Atouch, Chebanya, Malouk,"
        },
        {
          "text": "Arim, Merem\u00F2t, Obadya,"
        },
        {
          "text": "Dany\u00E8l, Gineton, Bawouk,"
        },
        {
          "text": "Mechoulam, Abija, Mijamen,"
        },
        {
          "text": "Maazya, Bilgayi ak Chemaja."
        },
        {
          "text": "Apre yo vin moun Levi yo: Jozye, pitit gason Azanya, Bennwi, moun fanmi Enadad la, Kadmy\u00E8l,"
        },
        {
          "text": "ak l\u00F2t moun Levi par\u00E8y yo: Chekanya, Odija, Kelita, Pelaja, Anan,"
        },
        {
          "text": "Miche, Rey\u00F2b, Achabya,"
        },
        {
          "text": "Zakou, Cherebya, Chebanya,"
        },
        {
          "text": "Odija, Bani ak Kenani."
        },
        {
          "text": "Apre yo se te ch\u00E8f p\u00E8p la: Pare\u00F2ch, Pakat Moab, Elam, Zatou, Bani,"
        },
        {
          "text": "Bouni, Azgad, Bebayi,"
        },
        {
          "text": "Adonija, Bigvayi, Adin,"
        },
        {
          "text": "At\u00E8, Ezekyas. Azou,"
        },
        {
          "text": "Odija, Achoum, Betsayi,"
        },
        {
          "text": "Arif, Anat\u00F2t, Nebayi,"
        },
        {
          "text": "Magpyach, Mechoulam, Ezi,"
        },
        {
          "text": "Michezab\u00E8l, Tsad\u00F2k, Yadwa,"
        },
        {
          "text": "Pelatya, Anan, Anaja,"
        },
        {
          "text": "Oze, Ananya, Achoub,"
        },
        {
          "text": "Aloch\u00E8ch, Pilba, Chob\u00E8k,"
        },
        {
          "text": "Reyoum, Achabna, Maseja,"
        },
        {
          "text": "Akija, Ranan, Anan,"
        },
        {
          "text": "Malouk, Arim ak Bana."
        },
        {
          "text": "Nou menm, moun p\u00E8p Izray\u00E8l la, pr\u00E8t yo, ak moun Levi yo, gad p\u00F2tay tanp yo, mizisyen tanp yo, travay\u00E8 tanp yo, ak tout l\u00F2t moun yo ki te wete k\u00F2 yo nan mitan moun l\u00F2t nasyon k\u0027ap viv nan peyi a pou nou ka f\u00E8 sa lalwa Bondye a mande nou an, ansanm ak madanm nou yo, pitit gason ak pitit fi nou yo ki gen laj konprann,"
        },
        {
          "text": "nou mete t\u00E8t nou ansanm ak fr\u00E8 nou yo ki ch\u00E8f nan mitan nou, nou f\u00E8 s\u00E8man pou nenp\u00F2t bagay rive nou si nou pa kenbe pwom\u00E8s n\u0027ap f\u00E8 la a. Nou pran angajman n\u0027ap mache dapre lalwa Bondye te bay Moyiz, s\u00E8vit\u00E8 l\u0027 la, pou nou. Nou pran angajman n\u0027ap obeyi tou sa Sey\u00E8 a, Bondye nou an, k\u00F2mande nou pou nou swiv ansanm ak tout regleman ak tout l\u00F2d li ban nou yo."
        },
        {
          "text": "Nou pran angajman espesyalman pou nou pa marye pitit fi nou ak l\u00F2t moun k\u0027ap viv nan peyi a, epi pou nou pa chwazi pitit fi moun sa yo pou marye ak pitit gason nou yo."
        },
        {
          "text": "Si moun sa yo pote machandiz osinon nenp\u00F2t pwovizyon vin vann nou jou repo a, nou p\u0027ap achte anyen nan men yo jou sa a. Se menm bagay la tou si se yon jou f\u00E8t pou Sey\u00E8 a. Chak s\u00E8tan, n\u0027a kite jaden nou yo poze, epi tout moun ki dwe nou, n\u0027a kite d\u00E8t la pou yo."
        },
        {
          "text": "Men l\u00F2t obligasyon nou bay t\u00E8t nou ank\u00F2: Chak lanne, chak moun ap bay yon demi ka ons ajan pou depans y\u0027ap f\u00E8 pou s\u00E8vis Bondye nou an nan tanp lan."
        },
        {
          "text": "N\u0027a bay tou pen pou yo mete apa pou Bondye yo, ofrann grenn pou chak jou yo, b\u00E8t pou yo boule chak jou pou Bondye yo, ofrann pou jou repo yo, pou f\u00E8t lalin nouv\u00E8l yo, ak pou l\u00F2t gwo f\u00E8t yo, manje pou yo mete apa pou Bondye yo, ofrann pou wete peche moun p\u00E8p Izray\u00E8l yo, ak tout l\u00F2t bagay yo ka bezwen pou f\u00E8 s\u00E8vis nan tanp Bondye nou an."
        },
        {
          "text": "Nou menm, pr\u00E8t yo, moun Levi yo ak r\u00E8s p\u00E8p la, men ki jan pou nou regle keksyon livrezon bwa pou tanp lan: Chak lanne y\u0027a tire os\u00F2 pou konnen kil\u00E8 chak fanmi, yonn apre l\u00F2t, va pote bwa y\u0027a bezwen pou boule sou lot\u00E8l Sey\u00E8 a, Bondye nou an, jan sa ekri nan lalwa Bondye a."
        },
        {
          "text": "Nou deside tou chak lanne, n\u0027a pote nan tanp lan pou n\u0027 ofri bay Sey\u00E8 a premye grenn nou rek\u00F2lte nan jaden nou ak premye fwi ki mi sou tout pyebwa nou yo."
        },
        {
          "text": "Jan sa ekri nan lalwa Bondye a, n\u0027a pote bay pr\u00E8t yo k\u0027ap s\u00E8vi nan tanp Bondye nou an premye pitit gason nou yo l\u00E8 yo f\u00E8t pou yo ka mete yo apa pou Bondye. Konsa tou, n\u0027a pote ba yo premye ti towo manman b\u00E8f nou yo va f\u00E8 ak premye ti belye manman mouton nou yo va f\u00E8 ak premye ti bouk manman kabrit nou yo va f\u00E8 paske se pou pr\u00E8t yo yo ye."
        },
        {
          "text": "Konsa tou, n\u0027a pote bay pr\u00E8t yo kote y\u0027ap viv nan tanp lan pen n\u0027a f\u00E8 ak premye grenn n\u0027a rek\u00F2lte chak lanne yo, ansanm ak l\u00F2t ofrann fwi pyebwa nou yo va donnen, diven ki fenk f\u00E8t ak lwil oliv fre. N\u0027a pote ladim tout rek\u00F2t n\u0027a f\u00E8 nan jaden nou bay moun Levi yo. Se yo menm ki va mache nan tout ti bouk nou yo pou ranmase ladim kote yo f\u00E8 jaden."
        },
        {
          "text": "Yonn nan pret yo, ki soti nan branch fanmi Arawon an, va toujou ale av\u00E8k moun Levi yo l\u00E8 yo pral ranmase ladim lan. L\u00E8fini, moun Levi yo va pote mete nan depo pwovizyon tanp lan yon dizy\u00E8m nan tout ladim y\u0027a ranmase a pou s\u00E8vis Tanp lan."
        },
        {
          "text": "Se nan chanm depo tanp lan moun p\u00E8p Izray\u00E8l yo ak moun Levi yo va pote tout grenn, tout diven ak tout lwil yo f\u00E8t pou bay la. Se la tou y\u0027a mete tout veso ak tout l\u00F2t bagay ki pou s\u00E8vi nan tanp lan. Epitou, pr\u00E8t des\u00E8vis yo, gad p\u00F2tay tanp yo ak mizisyen tanp yo va gen kote pou yo rete la tou. Se konsa nou pran angajman nou p\u0027ap janm neglije kay Bondye nou an ank\u00F2!"
        }
      ]
    },
    {
      "VERS": [
        {
          "text": "Tout moun ki te ch\u00E8f p\u00E8p la te rete lavil Jerizal\u00E8m. Men pou r\u00E8s p\u00E8p la, yo tire os\u00F2 pou yo chwazi yon fanmi sou chak dis fanmi pou al viv nan lavil Bondye a, Jerizal\u00E8m. Tout r\u00E8s yo va rete nan l\u00F2t lavil yo."
        },
        {
          "text": "P\u00E8p la te f\u00E8 lwanj tout moun ki te ofri t\u00E8t yo pou yo rete lavil Jerizal\u00E8m."
        },
        {
          "text": "Men lis ch\u00E8f ki t\u0027ap dirije pwovens Jida a, epi ki te rete lavil Jerizal\u00E8m. R\u00E8s moun p\u00E8p Izray\u00E8l la, pr\u00E8t yo, moun Levi yo, travay\u00E8 tanp yo ak pitit domestik wa Salomon yo t\u0027ap viv nan l\u00F2t lavil peyi Jida a, chak moun nan lavil kote yo te moun lan, sou p\u00F2syon t\u00E8 ki te pou yo a."
        },
        {
          "text": "Moun branch fanmi Jida yo ak moun branch fanmi Benjamen yo te rete lavil Jerizal\u00E8m. Nan moun Jida yo te gen Ataja, pitit gason Ouzija. Ouzija sa a te pitit Zekaraya, Zekaraya te pitit Amarya, Amarya te pitit Chefatya, Chefatya te pitit Maley\u00E8l, Maley\u00E8l te pitit Per\u00E8s."
        },
        {
          "text": "Te gen Maseya, pitit gason Bawouk. Bawouk sa a te pitit K\u00F2loze, K\u00F2loze te pitit Azaja, Azaja te pitit Adaja, Adaja te pitit Jojarib. Jojarib te pitit Zekarya, Zekarya te pitit Chela."
        },
        {
          "text": "Antou te gen katsanswasanntwit (468) vanyan gason, moun fanmi Per\u00E8s, ki te tabli lavil Jerizal\u00E8m."
        },
        {
          "text": "Nan moun Benjamen yo te gen Salou, pitit gason Mechoulam. Mechoulam sa a te pitit Jo\u00E8d, Jo\u00E8d te pitit Pedaja, Pedaja te pitit Kolaja, Kolaja te pitit Maseja, Maseja te pitit Ity\u00E8l, Ity\u00E8l te pitit Jechaja."
        },
        {
          "text": "Te gen Gabayi ak Salayi, fanmi Salou tou. Antou te gen n\u00E8fsanvenntwit (928) moun Benjamen ki t\u0027ap viv lavil Jerizal\u00E8m."
        },
        {
          "text": "Se Jo\u00E8l, pitit Zikri, ki te ch\u00E8f yo. Jeouda, pitit gason Asenwa a, te dezy\u00E8m ch\u00E8f nan lavil Jerizal\u00E8m."
        },
        {
          "text": "Men pr\u00E8t ki t\u0027ap viv nan lavil la: Pou konmanse, te gen Jedaja, pitit gason Jojarib lan ak Jaken."
        },
        {
          "text": "Te gen Seraja, pitit Ilkija. Ilkija sa a te pitit Mechoulam, Mechoulam te pitit Zad\u00F2k, Zad\u00F2k te pitit Meraj\u00F2t, Meraj\u00F2t te pitit Akitoub. Se li menm Akitoub yo te chwazi pou s\u00E8vi granpr\u00E8t nan tanp Bondye a."
        },
        {
          "text": "Antou te gen wisanvennde (822) moun nan fanmi sa a ki t\u0027ap travay nan tanp lan. Te gen Adaja, pitit gason Jeworam. Jeworam sa a te pitit Pelaja, Pelaja te pitit Amsi, Amsi te pitit Zekarya, Zekarya te pitit Pachou, Pachou te pitit Malkija."
        },
        {
          "text": "Antou te gen desankarannde (242) moun nan branch fanmi sa a ki te ch\u00E8f fanmi. Te gen Amasayi, pitit gason Azarey\u00E8l. Azarey\u00E8l sa a te pitit Aksayi, Aksayi te pitit Mechilem\u00F2t, Mechilem\u00F2t te pitit Im\u00E8."
        },
        {
          "text": "Te gen antou sanvenntwit (128) vanyan gason nan branch fanmi sa a. Se Zabdy\u00E8l, pitit gason Agad\u00F2l, ki te ch\u00E8f yo."
        },
        {
          "text": "Nan moun Levi ki te rete nan lavil la, te gen Chemaja, pitit gason Achoub. Achoub sa a te pitit Azrikam, Azrikam te pitit Achabya, Achabya te pitit Bouni."
        },
        {
          "text": "Te gen Chabtayi ak Jozabad tou, de nan ch\u00E8f moun Levi yo ki te reskonsab pou regle tout zaf\u00E8 tanp lan av\u00E8k l\u00F2t moun dey\u00F2."
        },
        {
          "text": "Te gen Matanya, pitit gason Mika. Mika sa a te pitit Zabadi, Zabadi te pitit Asaf. Se Matanya ki te konn voye chante yo, se li ki te konn konmanse kantik pou di Bondye m\u00E8si l\u00E8 yo t\u0027ap lapriy\u00E8. Te gen Bakboukya, ki te asistan Matanya, ak Abda, pitit gason Chamwa. Chamwa sa a te pitit Galal, Galal te pitit Jedoutoun."
        },
        {
          "text": "Antou te gen desankatrevenn\u00E8f (289) moun Levi nan lavil Bondye a."
        },
        {
          "text": "Nan moun k\u0027ap f\u00E8 p\u00F2s nan p\u00F2tay tanp yo te gen Akoub, Talmon ak l\u00F2t fanmi yo. Antou te gen sanswasanndouz (172) gad."
        },
        {
          "text": "R\u00E8s p\u00E8p la ak l\u00F2t pr\u00E8t yo ak moun Levi yo t\u0027ap viv sou p\u00F2syon t\u00E8 fanmi yo nan l\u00F2t lavil peyi Jida a."
        },
        {
          "text": "Travay\u00E8 tanp yo t\u0027ap viv nan katye lavil Jerizal\u00E8m yo rele Of\u00E8l la. Se Zicha ak Gichpa ki te ch\u00E8f travay\u00E8 yo."
        },
        {
          "text": "Ch\u00E8f moun Levi lavil Jerizal\u00E8m yo te rele Ouzi, pitit gason Bani. Bani sa a te pitit Achabya, Achabya te pitit Matanya, Matanya te pitit Mika. Ouzi te f\u00E8 pati branch fanmi Asaf. Se yo ki te reskonsab jwe mizik nan s\u00E8vis Tanp Bondye a."
        },
        {
          "text": "Se wa a menm ki te bay l\u00F2d sa a. Te gen yon regleman tou ki te mande pou mizisyen sa yo te f\u00E8 woulman nan travay yo yonn apre l\u00F2t, yon jou pou chak moun."
        },
        {
          "text": "Se Petachya, pitit gason Mechezabey\u00E8l, moun Zerak nan branch fanmi Jida a, yo te nonmen delege lakay wa a pou regle tout zaf\u00E8 p\u00E8p Izray\u00E8l la."
        },
        {
          "text": "Anpil moun t\u0027ap viv nan ti bouk yo, nan mitan jaden yo. Moun branch fanmi Jida yo te rete nan lavil Kiriyat Aba ak nan bouk ki te sou kont li yo, nan lavil Dibon ak nan bouk ki te sou kont li yo, nan lavil Jekabzel ak nan bouk ki te sou kont li yo."
        },
        {
          "text": "Yo te rete tou nan lavil Jechwa, lavil Molada, lavil B\u00E8t-Pel\u00E8t,"
        },
        {
          "text": "lavil Azachwal, lavil Becheba ak nan ti bouk ki te sou kont li yo."
        },
        {
          "text": "Yo te rete nan lavil Ziklag, nan lavil Mekona ak nan ti bouk ki te sou kont li yo,"
        },
        {
          "text": "nan lavil Anrimon, nan lavil Zorea, nan lavil Jamout,"
        },
        {
          "text": "nan lavil Zanoa, nan lavil Adoulam ak nan ti katye ki te sou kont yo. Yo te rete lavil Lakis ak nan jaden ki toupre lavil la, nan lavil Az\u00E8ka ak nan ti bouk ki te sou kont li yo. Se konsa moun fanmi Jida yo te rete nan teritwa ki konmanse nan sid b\u00F2 lavil B\u00E8cheba a pou rive nan n\u00F2 jouk Fon Inon, b\u00F2 lavil Jerizal\u00E8m."
        },
        {
          "text": "Moun fanmi Benjamen yo te rete nan lavil Geba, lavil Mikmach, lavil Aja, lavil Bet\u00E8l ak nan ti bouk ki te sou kont yo,"
        },
        {
          "text": "lavil Anat\u00F2t, lavil N\u00F2b, lavil Ananya,"
        },
        {
          "text": "lavil Az\u00F2, lavil Rama, lavil Gitayim,"
        },
        {
          "text": "lavil Adid, lavil Zeboyim, lavil Nebalat,"
        },
        {
          "text": "lavil L\u00F2d, lavil Ono ak nan Fon Atizan yo."
        },
        {
          "text": "Te gen k\u00E8k moun Levi ki te rete nan teritwa moun Jida yo, yo voye yo al rete nan teritwa moun Benjamen yo."
        }
      ]
    },
    {
      "VERS": [
        {
          "text": "Men lis pr\u00E8t ak moun Levi ki te tounen nan peyi a ansanm ak Zowobab\u00E8l, pitit gason Chealty\u00E8l la, ak Jozye. Men non pr\u00E8t yo: Seraja, Jirimeja, Esdras,"
        },
        {
          "text": "Amarya, Malouk, Atouch,"
        },
        {
          "text": "Chekanya, Reyoum, Merem\u00F2t,"
        },
        {
          "text": "Ido, Ginetoyi, Abija,"
        },
        {
          "text": "Mijamen, Maadya, Bilga,"
        },
        {
          "text": "Chemaja, Jojarib, Jedaja,"
        },
        {
          "text": "Salou, Am\u00F2k, Ilkija ak Jedaja. Mesye sa yo te ch\u00E8f pr\u00E8t yo nan tan Jozye. Ni yo ni pr\u00E8t yo te soti nan yon s\u00E8l fanmi."
        },
        {
          "text": "Men non moun Levi yo: Te gen yon premye gwoup ki te reskonsab chante kantik pou di Bondye m\u00E8si. Se te Jozye, Bennwi, Kadmy\u00E8l, Cherebya, Jeouda ak Natanya."
        },
        {
          "text": "Te gen yon l\u00F2t gwoup ki te kanpe anfas yo pou reponn yo l\u00E8 y\u0027ap chante. Se te Bakboukya, Ouni ak l\u00F2t moun Levi menm fanmi ak yo."
        },
        {
          "text": "Jozye te papa Jojakim, Jojakim te papa Elyachib, Elyachib te papa Jojada,"
        },
        {
          "text": "Jojada te papa Jonatan, Jonatan te papa Jadwa."
        },
        {
          "text": "L\u00E8 Jojakim te granpr\u00E8t, men moun ki te ch\u00E8f branch fanmi pr\u00E8t yo: Meraja, ch\u00E8f branch fanmi Seraja a, Ananya, ch\u00E8f branch fanmi Jirimeja a,"
        },
        {
          "text": "Mechoulam, ch\u00E8f branch fanmi Esdras la, Jokanan, ch\u00E8f branch fanmi Amarya a,"
        },
        {
          "text": "Jonatan, ch\u00E8f branch fanmi Melikou a, Joz\u00E8f, ch\u00E8f branch fanmi Chebanya a,"
        },
        {
          "text": "Adna, ch\u00E8f branch fanmi Arim lan, Elkayi, ch\u00E8f branch fanmi Meray\u00F2t la,"
        },
        {
          "text": "Zekarya, ch\u00E8f branch fanmi Ido a, Mechoulam, ch\u00E8f branch fanmi Gineton an,"
        },
        {
          "text": "Zikri, ch\u00E8f branch fanmi Abija a, ...ch\u00E8f branch fanmi Minyamen, Piltayi, ch\u00E8f branch fanmi Moadya a,"
        },
        {
          "text": "Chamwa, ch\u00E8f branch fanmi Bilga a, Jonatan, ch\u00E8f branch fanmi Chemaja a,"
        },
        {
          "text": "Matenayi, ch\u00E8f branch fanmi Jojarib la, Ouzi, ch\u00E8f branch fanmi Jedaja a,"
        },
        {
          "text": "Kalayi, ch\u00E8f branch fanmi Salou a, Eb\u00E8, ch\u00E8f branch fanmi Am\u00F2k la,"
        },
        {
          "text": "Achabya, ch\u00E8f branch fanmi Ilkija a, Netane\u00E8l, ch\u00E8f branch fanmi Jedaja a."
        },
        {
          "text": "Pandan tout tan Elyachib, Jodaja, Jokanan ak Jadwa te pase granpr\u00E8t, yonn apre l\u00F2t, yo te enskri non ch\u00E8f tout fanmi pr\u00E8t yo ak non moun Levi yo nan gwo rejis ofisy\u00E8l tanp lan. Yo te kenbe rejis sa a jouk sou r\u00E8y wa Dariyis ki t\u0027ap gouv\u00E8nen peyi P\u00E8s la."
        },
        {
          "text": "Pou branch fanmi Levi yo, yo te enskri nou ch\u00E8f fanmi yo tou nan gwo rejis ofisy\u00E8l la, men l\u00E8 yo rive sou tan Jokanan, pitit pitit Elyachib la, yo sispann f\u00E8 sa."
        },
        {
          "text": "Ch\u00E8f moun Levi yo te Achabya, Jechwa, Bennwi ak Kadmy\u00E8l. Yo te separe moun Levi yo an gwoup. De gwoup te kanpe yonn anfas l\u00F2t pou chante lwanj Sey\u00E8 a ak kantik pou di Bondye m\u00E8si, yonn apre l\u00F2t, dapre l\u00F2d wa David, s\u00E8vit\u00E8 Bondye, te kite a."
        },
        {
          "text": "Men non moun ki t\u0027ap s\u00E8vi tankou gad p\u00F2tay tanp lan: Se te Matanya, Bakboukya, Obadya, Mechoulam, Talmon ak Akoub. Yo te reskonsab veye depo magazen ki te b\u00F2 p\u00F2tay tanp lan."
        },
        {
          "text": "Moun sa yo t\u0027ap viv nan tan Jojakim, pitit Jozye, pitit pitit Josadak la, te granpr\u00E8t la, nan tan Neemi t\u0027ap gouv\u00E8nen an ak nan tan Esdras, pr\u00E8t ki te direkt\u00E8 lalwa a, tou."
        },
        {
          "text": "L\u00E8 yo tapral f\u00E8 s\u00E8vis benediksyon miray ranpa lavil Jerizal\u00E8m lan, yo f\u00E8 chache tout moun Levi yo toupatou kote yo te rete, yo mennen yo lavil Jerizal\u00E8m. Yo te vle f\u00E8 yon gwo f\u00E8t pou s\u00E8vis benediksyon an ak k\u00E8 kontan. t\u0027ap gen chante pou di Bondye m\u00E8si, av\u00E8k mizik, senbal, gita ak bandjo."
        },
        {
          "text": "Se konsa mizisyen sanba yo, moun branch nan fanmi Levi yo, soti nan tout z\u00F2n ki b\u00F2 lavil Jerizal\u00E8m, nan ti bouk ki b\u00F2 Netofa yo, yo sanble."
        },
        {
          "text": "Genyen tou ki te soti lavil Betgilgal ak andey\u00F2 Geba ak Azmav\u00E8t. L\u00E8 sa a, mizisyen yo te rete nan anpil ti bouk yo te bati nan tout z\u00F2n b\u00F2 lavil Jerizal\u00E8m lan."
        },
        {
          "text": "Pr\u00E8t yo ak moun Levi yo f\u00E8 s\u00E8vis pou mete t\u00E8t yo, p\u00E8p la, p\u00F2tay yo ak miray ranpa a nan kondisyon pou f\u00E8 s\u00E8vis Bondye."
        },
        {
          "text": "Mwen f\u00E8 tout ch\u00E8f peyi Jida yo moute sou t\u00E8t miray ranpa a: Mwen f\u00E8 de gwoup mizisyen ak moun pou chante pandan y\u0027ap mache sou t\u00E8t miray la. Premye gwoup la al sou b\u00F2 dwat nan direksyon P\u00F2tay Fatra a."
        },
        {
          "text": "Ozaya t\u0027ap mache d\u00E8y\u00E8 yo ak mwatye nan ch\u00E8f peyi Jida yo."
        },
        {
          "text": "D\u00E8y\u00E8 yo t\u0027ap mache Azarya, Esdras, Mechoulam,"
        },
        {
          "text": "Jeouda, Benjamen, Chemaja ak Jirimeja."
        },
        {
          "text": "Mesye sa yo se pr\u00E8t yo te chwazi pou k\u00F2nen twonp\u00E8t yo. D\u00E8y\u00E8 yo t\u0027ap mache Zekarya, pitit Jonatan. Jonatan sa a te pitit Chemaja, Chemaja te pitit Matanya, Matanya te pitit Mika, Mika te pitit Zakou, Zakou te pitit Asaf."
        },
        {
          "text": "Zekarya t\u0027ap mache av\u00E8k l\u00F2t moun menm fanmi av\u00E8 l\u0027 yo. Se te Chemaja, Azare\u00E8l, Milalayi, Gilalayi, Maayi, Netane\u00E8l, Jeouda ak Anani. Yo tout yo te gen nan men yo tout kalite enstriman mizik wa David, s\u00E8vit\u00E8 Bondye a, te konn jwe. Se Esdras, direkt\u00E8 lalwa a, ki t\u0027ap mache devan premye gwoup sa a."
        },
        {
          "text": "L\u00E8 yo rive P\u00F2tay Fontenn dlo a, yo moute dwat devan yo, yo pran macheskalye ki mennen nan lavil wa David la, yo pase sou kote pal\u00E8 David la, yo moute sou t\u00E8t miray la ank\u00F2 jouk yo rive P\u00F2tay Dlo yo b\u00F2 sol\u00E8y leve."
        },
        {
          "text": "L\u00F2t gwoup la menm al sou b\u00F2 g\u00F2ch, sou t\u00E8t miray la: Mwen t\u0027ap mache d\u00E8y\u00E8 yo ansanm ak l\u00F2t mwatye moun yo. Nou pase b\u00F2 gwo F\u00F2 Fou yo jouk nou rive sou gwo miray laj la."
        },
        {
          "text": "Apre sa, nou pase anwo p\u00F2tay Efrayim lan, anwo vye P\u00F2tay la, anwo P\u00F2tay Pwason yo, sou kote F\u00F2 Anane\u00E8l ak F\u00F2 Meya a jouk nou rive b\u00F2 P\u00F2tay Mouton yo. Nou rete b\u00F2 P\u00F2tay Gad Tanp lan."
        },
        {
          "text": "Se konsa, de gwoup moun yo ki t\u0027ap chante pou di Bondye m\u00E8si a rive nan tanp Bondye a. Mwen te gen av\u00E8 mwen mwatye nan ch\u00E8f yo,"
        },
        {
          "text": "ansanm ak pr\u00E8t ki t\u0027ap k\u00F2nen twonp\u00E8t yo: Elyakim, Maaseja, Menjamen, Mika, Elioenayi, Zekarya, Ananya, av\u00E8k twonp\u00E8t yo nan men yo,"
        },
        {
          "text": "ansanm av\u00E8k moun k\u0027ap chante yo: Maseja, Chemaja, Eleaza, Ouzi, Jokanan, Malkija, Elam ak Az\u00E8. Se Jizraja ki t\u0027ap mennen chante a."
        },
        {
          "text": "Jou sa a, yo te ofri anpil gwo sakrifis pou Bondye. Tout p\u00E8p la t\u0027ap f\u00E8 f\u00E8t paske Sey\u00E8 a te ba yo gwo k\u00E8 kontan. Tout fanm yo ak tout timoun yo t\u0027ap fete tou. Byen lwen yo te ka tande moun yo ki t\u0027ap fete nan lavil Jerizal\u00E8m lan."
        },
        {
          "text": "L\u00E8 sa a, yo chwazi k\u00E8k gason yo mete reskonsab chanm depo kote yo te mete pwovizyon yo, ofrann premye grenn ak premye fwi yo ranmase nan chak rek\u00F2t yo, ofrann ladim yo ak l\u00F2t ofrann pou moun yo f\u00E8 pou tanp lan: Se mesye sa yo ki te gen pou ale nan tout jaden b\u00F2 lavil yo, pou ranmase sa lalwa te mande pou bay pr\u00E8t yo ak moun Levi yo. Tout moun peyi Jida te kontan ak travay moun Levi yo ak pr\u00E8t yo t\u0027ap yo f\u00E8."
        },
        {
          "text": "Paske, yo t\u0027ap f\u00E8 s\u00E8vis Bondye yo san mank. Yo t\u0027ap f\u00E8 s\u00E8vis pou mete tout moun ak tout bagay nan kondisyon pou f\u00E8 s\u00E8vis Bondye. Mizisyen yo ak gad p\u00F2tay tanp yo tou, tout moun t\u0027ap f\u00E8 travay yo dapre regleman wa David ak pitit li, wa Salomon, te bay."
        },
        {
          "text": "Depi lontan, sou r\u00E8y David, nan tan Asaf te ch\u00E8f mizisyen yo, te gen yon gwoup mizisyen ki te la pou chante lwanj Bondye ak l\u00F2t chante pou di l\u0027 m\u00E8si."
        },
        {
          "text": "Se konsa, nan tan Zowobab\u00E8l ak nan tan Neemi, tout p\u00E8p Izray\u00E8l la te pote kado chak jou bay mizisyen yo ak gad p\u00F2tay tanp yo. Yo te pote renm\u00E8t moun Levi yo ofrann yo te mete apa pou Bondye. Moun Levi yo menm te bay pr\u00E8t yo, moun fanmi Arawon yo, p\u00F2syon pa yo."
        }
      ]
    },
    {
      "VERS": [
        {
          "text": "Yon jou, pandan yo t\u0027ap li nan liv lalwa Moyiz la pou p\u00E8p la, yo rive yon kote ki di: Moun Amon yo ak moun Moab yo pa janm gen dwa mete pwent pye yo kote p\u00E8p Bondye a sanble."
        },
        {
          "text": "Paske moun Amon ak moun Moab yo te refize bay moun p\u00E8p Izray\u00E8l yo pen ak dlo l\u00E8 yo t\u0027ap soti kite peyi Lejip la. Okontr\u00E8, yo bay Balaram lajan pou l\u0027 te ka madichonnen yo. Men, Bondye f\u00E8 tou, li vire madichon an, li f\u00E8 l\u0027 tounen benediksyon."
        },
        {
          "text": "L\u00E8 moun p\u00E8p Izray\u00E8l yo tande sa yo te li nan liv lalwa a, yo pran tout moun l\u00F2t nasyon ki t\u0027ap viv nan mitan yo, yo mete yo dey\u00F2."
        },
        {
          "text": "Anvan tout bagay sa yo, se Elyachib, yonn nan pr\u00E8t yo, yo te mete reskonsab chanm depo magazen tanp lan. Li te fanmi pr\u00E8t Tobija."
        },
        {
          "text": "Se konsa li pran yonn nan gwo chanm depo kote yo te konn mete ofrann yo, lansan an, veso ki s\u00E8vi nan tanp lan, ofrann ladim sou ble a, sou diven nivo a ak sou lwil, ofrann yo te f\u00E8 pou moun Levi yo, pou mizisyen yo ak pou gad p\u00F2tay yo, ansanm ak p\u00F2syon yo mete apa pou pr\u00E8t yo, li f\u00E8 ranje chanm lan pou Tobija."
        },
        {
          "text": "Pandan tout bagay sa yo t\u0027ap pase, mwen pa t\u0027 lavil Jerizal\u00E8m paske, l\u00E8 wa Atagz\u00E8s\u00E8s te rive sou tranndezan depi l\u0027 t\u0027ap gouv\u00E8nen, nou te f\u00E8 yon vwayaj al b\u00F2 kote l\u0027. K\u00E8k tan apre sa, li ban m\u0027 otorizasyon ank\u00F2,"
        },
        {
          "text": "epi m\u0027 tounen lavil Jerizal\u00E8m. Se l\u00E8 sa a mwen vin konnen move bagay Elyachib te f\u00E8 a, l\u00E8 li te pran yon chanm nan lakou tanp Bondye a pou l\u0027 te bay Tobija rete."
        },
        {
          "text": "Mwen te fache anpil pout\u00E8t sa. Mwen pran tout m\u00E8b ki te lakay Tobija yo, mwen jete yo dey\u00F2 nan lari."
        },
        {
          "text": "L\u00E8fini, mwen bay l\u00F2d pou yo f\u00E8 s\u00E8vis pou mete chanm depo yo nan kondisyon pou f\u00E8 s\u00E8vis Bondye, apre sa pou yo mete tout veso ki pou s\u00E8vis tanp lan, ansanm ak ofrann yo ak lansan an nan plas yo ank\u00F2."
        },
        {
          "text": "Mwen vin konnen tou p\u00E8p la pa t\u0027 bay sa pou yo te bay pou moun Levi yo, kif\u00E8 moun Levi yo ak mizisyen yo te leve kite travay yo lavil Jerizal\u00E8m, yo tounen nan jaden yo."
        },
        {
          "text": "Mwen rale z\u00F2r\u00E8y ch\u00E8f yo, mwen mande yo poukisa yo pa okipe tanp la ank\u00F2. Mwen voye chache moun Levi yo ak mizisyen yo, m\u0027 f\u00E8 yo tounen nan tanp lan vin f\u00E8 travay yo."
        },
        {
          "text": "L\u00E8 sa a, tout moun p\u00E8p Izray\u00E8l yo pote ofrann ladim ble, ladim diven ak ladim lwil vin mete nan depo a."
        },
        {
          "text": "Mwen chwazi twa moun: Chelemya, yon pr\u00E8t, Zad\u00F2k, yon direkt\u00E8 lalwa, ak Pedaja, yon moun Levi, mwen mete yo reskonsab chanm depo yo. Mwen chwazi yon l\u00F2t moun, Anan, pitit gason Zakou, pitit pitit Matanya, pou ede yo nan travay la. Mwen konnen mesye sa yo te n\u00E8g serye. Se yo ki te reskonsab separe pwovizyon yo bay pr\u00E8t ak moun Levi par\u00E8y yo."
        },
        {
          "text": "Se pout\u00E8t sa, O Bondye mwen, pa bliye m\u0027, tanpri! Pa bliye tout bagay sa yo mwen te f\u00E8 pou tanp ou a ak pou regleman ou bay yo, paske mwen bay lavi m\u0027 n\u00E8t pou s\u00E8vi ou!"
        },
        {
          "text": "L\u00E8 sa a tou, mwen w\u00E8 k\u00E8k moun nan peyi Jida a ki t\u0027ap f\u00E8 ji rezen gwo jou repo a. Gen l\u00F2t menm ki t\u0027ap chaje pak\u00E8t ble, diven, rezen, fig frans ak anpil l\u00F2t chay toujou sou bourik pou yo ale lavil Jerizal\u00E8m jou repo a. Mwen av\u00E8ti yo pou yo pa vann jou sa a."
        },
        {
          "text": "Te gen k\u00E8k moun lavil Tir ki te rete lavil Jerizal\u00E8m pou f\u00E8 k\u00F2m\u00E8s. Yo te konn pote pwason ak tout l\u00F2t kalite machandiz pou yo te vann moun Jida yo jou repo a."
        },
        {
          "text": "Mwen rale z\u00F2r\u00E8y ch\u00E8f peyi Jida yo, mwen di yo: -Ki kalite bagay l\u00E8d n\u0027ap f\u00E8 la a konsa! Gade jan n\u0027ap derespekte jou repo Bondye a non!"
        },
        {
          "text": "Se sa menm zans\u00E8t nou yo te konn f\u00E8, kif\u00E8 Bondye nou an te pini nou, li te kite tout mal\u00E8 sa yo tonbe sou nou ak sou lavil la. Koulye a n\u0027ap f\u00E8 Bondye pi fache toujou l\u00E8 nou pa respekte jou repo li a!"
        },
        {
          "text": "Se konsa mwen bay l\u00F2d pou yo toujou f\u00E8men tout batan p\u00F2tay lavil la pou tout jou repo a, depi lav\u00E8y l\u00E8 sol\u00E8y fin kouche, epi pou yo kite yo f\u00E8men pou jouk nan denmen l\u00E8 sol\u00E8y la va kouche ank\u00F2. Mwen mete k\u00E8k moun pa m\u0027 menm ap veye b\u00F2 p\u00F2tay yo pou ankenn chay pa antre nan lavil la jou repo a."
        },
        {
          "text": "Yonn ou de fwa, k\u00E8k machann k\u0027ap f\u00E8 trafik vann tout kalite machandiz te blije pase nwit lav\u00E8y jou repo a, dey\u00F2 l\u00F2t b\u00F2 p\u00F2tay lavil Jerizal\u00E8m."
        },
        {
          "text": "Mwen av\u00E8ti yo, mwen di yo: -Sa nou bezwen rete pase nwit lan dey\u00F2 b\u00F2 miray la f\u00E8? Si nou f\u00E8 sa ank\u00F2, m\u0027ap f\u00E8 mete men sou nou. Depi l\u00E8 sa a yo pa janm vini jou repo a ank\u00F2."
        },
        {
          "text": "Mwen bay moun Levi yo l\u00F2d pou yo f\u00E8 s\u00E8vis pou mete t\u00E8t pa yo nan kondisyon pou f\u00E8 s\u00E8vis Bondye, apre sa pou yo vin veye p\u00F2tay yo pou nou te ka fete jou repo a jan Bondye vle l\u0027 la. Pout\u00E8t sa tou, o Bondye mwen, pa bliye mwen! Pou jan ou gen bon k\u00E8, tanpri, pitye pou mwen!"
        },
        {
          "text": "Se l\u00E8 sa a tou, mwen vin w\u00E8 te gen anpil jwif ki te marye ak fanm ki te moun peyi Asd\u00F2d, moun peyi Amon osinon moun peyi Moab."
        },
        {
          "text": "Mwatye nan timoun yo te pale lang peyi Asd\u00F2d la ase ou ank\u00F2 yon l\u00F2t kalite lang. Yo pa t\u0027 konn pale lang nou an."
        },
        {
          "text": "Mwen rale z\u00F2r\u00E8y mesye yo, mwen mande pou madichon tonbe sou yo. Mwen f\u00E8 bat anpil ladan yo, mwen f\u00E8 rache cheve nan t\u00E8t yo. Mwen f\u00E8 yo f\u00E8 s\u00E8man devan Bondye pou yo pa janm pran pitit fi yo pou yo marye yo ak mesye l\u00F2t nasyon yo, ni tou pou yo pa janm pran fi nan mitan fi l\u00F2t nasyon yo pou madanm pa yo osinon pou madanm pitit gason yo."
        },
        {
          "text": "Mwen di yo: -Se peche sa a menm wa Salomon te f\u00E8! Atout pa t\u0027 gen tankou l\u0027 nan tout wa l\u00F2t nasyon yo, atout Bondye l\u0027 la te renmen l\u0027, atout se Bondye menm ki te mete l\u0027 wa sou tout p\u00E8p Izray\u00E8l la, se madanm l\u00F2t nasyon yo ki te pran t\u00E8t li pou f\u00E8 l\u0027 f\u00E8 sa ki mal."
        },
        {
          "text": "Koulye a nou ta renmen tout moun vin konnen n\u0027ap f\u00E8 menm gwo peche sa a, n\u0027ap trayi Bondye nou an, n\u0027ap marye ak medam ki moun l\u00F2t nasyon?"
        },
        {
          "text": "Jojada te pitit Elyachib, granpr\u00E8t la. Yonn nan pitit gason l\u0027 yo te marye ak pitit fi Sanbalat, n\u00E8g lavil B\u00E8t-Owon an. Mwen mete l\u0027 dey\u00F2 pou m\u0027 pa janm w\u00E8 l\u0027 devan je m\u0027 ank\u00F2."
        },
        {
          "text": "O Bondye mwen, pa janm bliye moun sa yo pou jan yo avili travay pr\u00E8t yo ak kontra ou te siyen ak pr\u00E8t yo ansanm ak moun Levi yo!"
        },
        {
          "text": "Mwen te wete tout bagay ki pou moun l\u00F2t nasyon yo nan mitan p\u00E8p la pou yo te ka nan kondisyon pou s\u00E8vi Bondye. Mwen f\u00E8 regleman pou pr\u00E8t yo ak moun Levi yo. Konsa, chak moun te gen travay pa yo."
        },
        {
          "text": "Mwen bay l\u00E8 pou yo f\u00E8 ofrann bwa yo ak ofrann premye grenn ak premye fwi ki mi nan jaden l\u00E8 rek\u00F2t. O Bondye mwen, pa bliye m\u0027 tande! Pa bliye se mwen menm ki f\u00E8 tou sa!"
        }
      ]
    }
  ]
}