{
  "-bnumber": "24",
  "CHAPTER": [
    {
      "VERS": [
        {
          "text": "Nan liv sa a, nou jwenn sa Jeremi, pitit gason Ilkija a, te di ak sa l\u0027 te f\u00E8. Li te yonn nan pr\u00E8t ki te rete lavil Anat\u00F2t, nan p\u00F2syon t\u00E8 branch fanmi Benjamen an."
        },
        {
          "text": "L\u00E8 Sey\u00E8 a te pale ak Jeremi an, Jozyas, pitit gason Amon an, t\u0027ap mache sou tr\u00E8zan depi li te wa peyi Jida."
        },
        {
          "text": "Apre sa, Sey\u00E8 a pale av\u00E8 l\u0027 ank\u00F2. L\u00E8 sa a, se Jojakim, pitit gason Jozyas la, ki te wa nan peyi Jida. Anpil fwa menm apre sa, Sey\u00E8 a pale av\u00E8k Jeremi, rive sou onzy\u00E8m lanne r\u00E8y wa Sedesyas, pitit gason Jozyas la, jouk senky\u00E8m mwa nan lanne sa a, l\u00E8 yo dep\u00F2te moun lavil Jerizal\u00E8m yo."
        },
        {
          "text": "Sey\u00E8 a pale av\u00E8 m\u0027, li di m\u0027 konsa:"
        },
        {
          "text": "-Mwen te konnen ou anvan menm mwen te ba ou lavi nan vant manman ou. Mwen te mete ou apa pou mwen anvan menm ou te f\u00E8t. Mwen te chwazi ou pou ou te yon pwof\u00E8t pou nasyon yo."
        },
        {
          "text": "Mwen reponn li: -Aa! Sey\u00E8 Bondye s\u00E8l m\u00E8t! Se timoun mwen ye. Mwen pa konn pale."
        },
        {
          "text": "Men, Sey\u00E8 a di mwen: -Pa di se timoun ou ye. Ou gen pou ou ale b\u00F2 kot tout moun m\u0027ap voye ou. W\u0027a di yo tou sa m\u0027a ba ou l\u00F2d di yo."
        },
        {
          "text": "Ou pa bezwen p\u00E8 pesonn. Paske m\u0027ap kanpe la av\u00E8 ou pou m\u0027 pwoteje ou. Se mwen menm Sey\u00E8 a ki di ou sa."
        },
        {
          "text": "Apre sa, Sey\u00E8 a lonje men l\u0027, li manyen bouch mwen. Epi li di m\u0027: -Men mwen mete paw\u00F2l mwen nan bouch ou."
        },
        {
          "text": "J\u00F2di a, m\u0027ap ba ou otorite sou p\u00E8p yo ak sou gouv\u00E8nman yo, pou ou derasinen, pou ou koupe, pou ou kraze, pou ou demoli, pou ou bati, pou ou plante."
        },
        {
          "text": "Sey\u00E8 a pale av\u00E8 m\u0027, li di m\u0027 ank\u00F2: -Kisa ou w\u00E8 la a, Jeremi? Mwen reponn li: -Mwen w\u00E8 yon branch zanmann."
        },
        {
          "text": "L\u00E8 sa a, Sey\u00E8 a di: -Se sa menm! Mwen menm, m\u0027ap veye pou sa m\u0027 di a rive vre."
        },
        {
          "text": "Apre sa, Sey\u00E8 a pale av\u00E8 m\u0027 yon l\u00F2t fwa ank\u00F2, li di m\u0027: -Kisa ou w\u00E8 la a? Mwen reponn li: -Mwen w\u00E8 yon chody\u00E8 dlo k\u0027ap bouyi sou yon dife. Vap\u00E8 dlo cho a ap desann soti nan n\u00F2."
        },
        {
          "text": "L\u00E8 sa a Sey\u00E8 a f\u00E8 m\u0027 konnen: -Yon gwo mal\u00E8 pral soti nan n\u00F2, l\u0027ap tonbe sou tout moun ki rete nan peyi a."
        },
        {
          "text": "Paske m\u0027ap rele tout ras moun ki rete nan peyi sou b\u00F2 n\u00F2 yo pou yo vini. Se mwen menm Sey\u00E8 a ki di sa. Y\u0027a vini, y\u0027a mete fot\u00E8y wa yo devan p\u00F2tay lavil Jerizal\u00E8m. Y\u0027ap f\u00E8 wonn miray ranpa l\u0027 yo, y\u0027ap atake tout lavil nan peyi Jida yo."
        },
        {
          "text": "M\u0027a pini moun nan peyi a jan m\u0027 te di l\u0027 la, paske yo te f\u00E8 sa ki mal. Yo vire do ban mwen, y\u0027 al boule lansan pou l\u00F2t bondye. Yo f\u00E8 zid\u00F2l, l\u00E8fini yo f\u00E8 s\u00E8vis pou yo."
        },
        {
          "text": "Men ou menm, Jeremi, mete gason sou ou! Leve non! Di yo tou sa mwen ba ou l\u00F2d di. Ou pa bezwen p\u00E8 yo. Si ou p\u00E8 yo, m\u0027ap f\u00E8 ou pi p\u00E8 yo l\u00E8 w\u0027a devan yo."
        },
        {
          "text": "J\u00F2di a m\u0027ap ba ou f\u00F2s pou kenbe t\u00E8t ak tout moun nan peyi Jida a, ak wa l\u0027 yo, ak ch\u00E8f li yo, ak pr\u00E8t li yo, ak tout r\u00E8s p\u00E8p la. W\u0027ap tankou yon lavil ak gwo miray ranpa, tankou yon poto f\u00E8, tankou yon miray f\u00E8t an kwiv."
        },
        {
          "text": "Yo tout pral leve d\u00E8y\u00E8 ou. Men, yo p\u0027ap ka f\u00E8 ou anyen. Paske m\u0027ap kanpe la av\u00E8 ou pou m\u0027 delivre ou. Se mwen menm, Sey\u00E8 s\u00E8l M\u00E8t la, ki di sa."
        }
      ]
    },
    {
      "VERS": [
        {
          "text": "Sey\u00E8 a pale av\u00E8 m\u0027, li di m\u0027 konsa:"
        },
        {
          "text": "-Ale non. Men mesaj ou pral bay nan z\u00F2r\u00E8y tout moun lavil Jerizal\u00E8m. Men sa Sey\u00E8 a di: Mwen chonje jan ou te ye nan tan lontan, jan ou t\u0027ap mouri pou mwen l\u00E8 ou te jenn, jan ou te renmen m\u0027 l\u00E8 nou te f\u00E8k marye. Ou te swiv mwen nan dez\u00E8 a, kote anyen pa pouse."
        },
        {
          "text": "L\u00E8 sa a, moun Izray\u00E8l yo te yon p\u00E8p ki t\u0027ap viv apa pou mwen ase, tankou premye rek\u00F2t jaden yo mete apa pou mwen. Mal\u00E8 te tonbe sou tout moun ki te manyen yo paske se av\u00E8 m\u0027 yo te annaf\u00E8. Se mwen menm, Sey\u00E8 a, ki di sa."
        },
        {
          "text": "Nou menm, moun fanmi Jak\u00F2b yo, nou menm tout moun branch fanmi p\u00E8p Izray\u00E8l la, koute mesaj Sey\u00E8 a!"
        },
        {
          "text": "Men sa Sey\u00E8 a voye di nou: -Kisa mwen te f\u00E8 zans\u00E8t nou yo ki mal kif\u00E8 yo te vire do ban mwen? Yo pran mache d\u00E8y\u00E8 yon bann zid\u00F2l ki pa vo anyen. Yo menm tou, yo vin pa vo anyen."
        },
        {
          "text": "Yo pa chonje reve mande kote Sey\u00E8 a, li menm ki te f\u00E8 nou moute soti nan peyi Lejip la, li menm ki te louvri chemen pou nou nan dez\u00E8 a, nan yon peyi t\u00E8 s\u00E8k, plen twou, yon peyi san dlo, plen danje, kote moun pa rete, kote moun pa menm pase."
        },
        {
          "text": "Mwen f\u00E8 nou antre nan yon peyi kote ki gen b\u00E8l jaden pou nou te ka manje tout bon rek\u00F2t ak tout l\u00F2t bon bagay li yo. Men, l\u00E8 nou rive ladan l\u0027, nou pa respekte peyi a. Nou f\u00E8 peyi mwen te ban nou an tounen yon peyi ki ban m\u0027 degoutans."
        },
        {
          "text": "Pr\u00E8t yo pa janm mande kote Sey\u00E8 a? Yo menm mwen te f\u00E8 konnen l\u00F2d mwen yo, yo pa konnen m\u0027 ank\u00F2. Ch\u00E8f yo trayi m\u0027. Pwof\u00E8t yo pale nan non Baal. Y\u0027ap kouri d\u00E8y\u00E8 zid\u00F2l ki pa ka f\u00E8 anyen pou yo."
        },
        {
          "text": "Se konsa, mwen menm Sey\u00E8 a, mwen pral plede ak nou ank\u00F2. Se mwen menm, Sey\u00E8 a, ki di sa. Mwen pral plede ak pitit pitit nou yo."
        },
        {
          "text": "Ale b\u00F2 sol\u00E8y kouche, rive jouk sou zile Chip. Voye moun nan peyi Keda, b\u00F2 sol\u00E8y leve. N\u0027a w\u00E8 sa k\u0027ap pase isit la pa janm rive l\u00F2t kote anvan sa."
        },
        {
          "text": "L\u00F2t nasyon yo pa janm chanje bondye yo, malgre se pa t\u0027 bondye tout bon yo te ye. Men, p\u00E8p mwen an te pito zid\u00F2l ki pa ka f\u00E8 anyen pou yo pase mwen menm, Bondye ki te f\u00E8 b\u00E8l bagay pou yo a."
        },
        {
          "text": "Se pou sy\u00E8l la pantan l\u00E8 li tande sa! Se pou l\u0027 tranble. Se pou l\u0027 rete sezi! Se mwen menm Sey\u00E8 a ki di sa."
        },
        {
          "text": "Paske p\u00E8p mwen an f\u00E8 de kalite peche: Yo vire do ban mwen, mwen menm sous dlo fre a. Y\u0027 ale f\u00E8 rez\u00E8vwa pou dlo. Rez\u00E8vwa yo tou fann, yo pa ka kenbe dlo."
        },
        {
          "text": "Se pa esklav moun p\u00E8p Izray\u00E8l yo ye. Ni yo pa f\u00E8t nan esklavaj. Poukisa at\u00F2 l\u00E8nmi ap bwote yo ale konsa?"
        },
        {
          "text": "Y\u0027ap gwonde sou li tankou lyon, y\u0027ap rele byen f\u00F2. Yo f\u00E8 peyi a tounen yon savann. Yo mete dife nan tout lavil li yo. Pa rete yon moun ladan yo."
        },
        {
          "text": "Ata moun Menmfis yo ak moun Tapan\u00E8s yo ap kale t\u00E8t yo."
        },
        {
          "text": "Se nou menm ki chache sa, paske nou vire do bay Sey\u00E8 a, Bondye nou an, antan li t\u0027ap moutre nou chemen pou nou pran an."
        },
        {
          "text": "Koulye a, kisa nou kw\u00E8 n\u0027a jwenn l\u00E8 nou pran chemen Lejip pou n al bw\u00E8 dlo nan larivy\u00E8 Nil? Kisa ou kw\u00E8 n\u0027a jwenn l\u00E8 nou pran chemen Lasiri pou n al bw\u00E8 dlo nan larivy\u00E8 Lefrat?"
        },
        {
          "text": "Se mal nou f\u00E8 a k\u0027ap tounen yon fw\u00E8t pou nou! Se vire nou vire do ban mwen an k\u0027ap kondannen nou! Se pou nou konnen jan sa pa dous, jan sa pa bon pou nou vire do ban mwen, Sey\u00E8 a, Bondye nou an, pou nou sispann gen krentif pou mwen. Se mwen menm, Sey\u00E8 ki gen tout pouvwa a, ki di sa."
        },
        {
          "text": "Izray\u00E8l, gen lontan depi ou pa rekon\u00E8t otorite m\u0027 ank\u00F2! W\u0027ap manje k\u00F2d, w\u0027ap di: Mwen p\u0027ap s\u00E8vi Sey\u00E8 a. L\u00E8fini, sou tout ti m\u00F2n anba tout gwo pyebwa ou nan dez\u00F2d, w\u0027ap f\u00E8 s\u00E8vis pou l\u00F2t bondye."
        },
        {
          "text": "Mwen te plante ou tankou yon pye rezen kalite, ki soti nan bon semans. Men koulye a, gade jan ou chanje: Ou tounen yon vye pye rezen mawon. M\u0027 pa konnen kote ou soti."
        },
        {
          "text": "Ou te m\u00E8t lave k\u00F2 ou ak gwo savon, ou te m\u00E8t fwote k\u00F2 ou ak potas, m\u0027ap toujou w\u00E8 kras malpw\u00F2pte ou yo sou ou. Se mwen menm Sey\u00E8 a, Bondye a, ki di sa."
        },
        {
          "text": "Ki jan ou f\u00E8 ka di ou nan kondisyon pou f\u00E8 s\u00E8vis pou mwen, ou pa janm kouri d\u00E8y\u00E8 Baal yo? Gade tout vye makakri w\u0027ap f\u00E8 nan fon an! Rekon\u00E8t sa ou f\u00E8 a non! Ou tankou yon jenn fenm\u00E8l chamo ki lage nan bwa, w\u0027ap kouri adwat agoch."
        },
        {
          "text": "Ou tankou yon fenm\u00E8l bourik mawon nan savann. L\u00E8 li an chal\u00E8, l\u0027ap pran sant van an. L\u00E8 li bezwen kwaze, ki moun ki ka kenbe l\u0027? Mal yo pa bezwen bat k\u00F2 yo pou yo jwenn li. Depi se mwa li, y\u0027ap jwenn li."
        },
        {
          "text": "Izray\u00E8l, many\u00E8 sispann! W\u0027ap plede fatige janm ou yo! G\u00F2j ou ap fin ch\u00E8ch! Men w\u0027ap di: Non! M\u0027 pa kab f\u00E8 anyen pou sa! Mwen renmen bondye l\u00F2t nasyon yo. F\u00F2k m\u0027 al d\u00E8y\u00E8 yo."
        },
        {
          "text": "Menm jan yon v\u00F2l\u00E8 wont l\u00E8 yo bare l\u0027, se konsa moun p\u00E8p Izray\u00E8l yo pral wont, ni wa yo, ni ch\u00E8f yo, ni pr\u00E8t yo, ni pwof\u00E8t yo!"
        },
        {
          "text": "Yo rele pyebwa yo papa! Yo rele w\u00F2ch yo manman m\u0027 ki f\u00E8 m\u0027! Wi, yo pito vire ban m\u0027 do, pase pou yo tounen vin jwenn mwen. Men, depi yo nan traka, y\u0027ap rele: -Sey\u00E8, leve non! Vin delivre nou!"
        },
        {
          "text": "Men, nou menm moun Jida yo, kote bondye nou te f\u00E8 pou nou yo? L\u00E8 nou nan traka, se yo ki pou leve vin delivre nou, si yo kapab! Moun Jida, nou gen yon bondye nan chak lavil nou yo!"
        },
        {
          "text": "Poukisa n\u0027ap plede av\u00E8 m\u0027 konsa? Nou tout nou kenbe t\u00E8t av\u00E8 m\u0027. Se mwen menm, Sey\u00E8 a, ki di sa!"
        },
        {
          "text": "Mwen te pini pitit nou yo, men sa pa t\u0027 s\u00E8vi anyen. Nou pa t\u0027 dak\u00F2 pou m\u0027 te korije nou! Tankou lyon ki fin w\u00E8 m\u00F2, nou rale nepe nou yo, nou touye pwof\u00E8t nou yo."
        },
        {
          "text": "(Nou menm k\u0027ap viv koulye a, koute byen sa Sey\u00E8 a ap di a.) P\u00E8p Izray\u00E8l, \u00E8ske mwen te tankou yon dez\u00E8 pou nou, tankou yon kote ki f\u00E8nwa anpil? Poukisa at\u00F2 pou nou di: -Nou granmoun t\u00E8t nou, nou p\u0027ap janm tounen vin jwenn ou ank\u00F2!32 Eske yon jenn fi ka bliye bijou li yo? Eske yon lamarye ka bliye rad n\u00F2s li? Men, p\u00E8p mwen an bliye m\u0027, m\u0027 pa ka konte depi kil\u00E8."
        },
        {
          "text": "Ou konnen byen sa pou ou f\u00E8 l\u00E8 w\u0027ap kouri d\u00E8y\u00E8 gason. L\u00E8 konsa, nanpwen krim ou p\u0027ap f\u00E8."
        },
        {
          "text": "Rad ou yo tache ak san p\u00F2v ansanm ak san inonsan, moun ou pa t\u0027 bare ap f\u00E8 anyen ki mal. Malgre tou sa,"
        },
        {
          "text": "w\u0027ap plede di ou pa ant\u00F2. Sey\u00E8 a pa fache av\u00E8 ou ank\u00F2. Men, mwen menm Sey\u00E8 a, mwen pral pini ou paske ou refize rekon\u00E8t ou te f\u00E8 sa ou pa t\u0027 dwe f\u00E8."
        },
        {
          "text": "Gade jan w\u0027ap avili t\u00E8t ou, l\u00E8 w\u0027ap kouri d\u00E8y\u00E8 bondye l\u00F2t nasyon yo! W\u0027ap pran wont nan men peyi Lejip menm jan sa te rive ou av\u00E8k peyi Lasiri."
        },
        {
          "text": "W\u0027a vire do ou kite peyi Lejip. Av\u00E8k men ou, w\u0027a bouche figi ou t\u00E8lman w\u0027a wont. Mwen menm, Sey\u00E8 a, mwen voye moun ou f\u00E8 konfyans yo jete. Yo p\u0027ap ka f\u00E8 anyen pou ou."
        }
      ]
    },
    {
      "VERS": [
        {
          "text": "Sey\u00E8 a di ank\u00F2: -L\u00E8 yon nonm div\u00F2se ak madanm li, si apre madanm lan fin kite av\u00E8 l\u0027, li al f\u00E8 af\u00E8 ak yon l\u00F2t gason, \u00E8ske premye nonm lan ap tounen ak madanm lan ank\u00F2? Eske si sa ta rive f\u00E8t se p\u0027ap yon gwo bagay derespektan ki t\u0027ap rive nan peyi a? Konsa tou, nou menm p\u00E8p Izray\u00E8l, nou te tankou yon fanm ki te gen anpil nonm pou jan nou te kouri f\u00E8 s\u00E8vis pou yon bann l\u00F2t bondye. Epi koulye a nou ta renmen tounen vin jwenn mwen? Se mwen menm Sey\u00E8 a ki di sa."
        },
        {
          "text": "Leve je nou, gade t\u00E8t m\u00F2n yo! Eske gen yonn ladan yo kote nou pa t\u0027 aji tankou yon fanm k\u0027ap f\u00E8 jenn\u00E8s? Nou rete chita sou tout b\u00F2 chemen ap veye gason, tankou arab k\u0027ap veye moun nan dez\u00E8 a pou piye yo. Nou avili tout peyi a ak lenkondite nou ansanm ak mechanste nou yo."
        },
        {
          "text": "Se pout\u00E8t sa pa t\u0027 gen lapli. Lapli prentan yo pa vini. Men, je nou ch\u00E8ch tankou jenn\u00E8s, nou pa janm wont."
        },
        {
          "text": "Koulye a menm, n\u0027ap vin di m\u0027: O wi, se mwen ki papa nou, nou te toujou renmen m\u0027 depi l\u00E8 nou te piti."
        },
        {
          "text": "Nou konnen mwen p\u0027ap ret fache pou tout tan, mwen p\u0027ap kenbe nou nan k\u00E8 m\u0027. P\u00E8p Izray\u00E8l, se sa nou te toujou di. Epi apre sa, nou lage k\u00F2 nou pi r\u00E8d nan f\u00E8 sa ki mal."
        },
        {
          "text": "Yon l\u00F2t fwa Sey\u00E8 a pale av\u00E8 m\u0027 ank\u00F2. L\u00E8 sa a, se Jozyas ki te wa nan peyi Izray\u00E8l. Sey\u00E8 a di m\u0027 konsa: -Ou w\u00E8 sa peyi Izray\u00E8l la f\u00E8? L\u0027ap twonpe m\u0027. li ale sou tout gwo m\u00F2n yo, anba tout kalite gwo pyebwa, tankou yon jenn\u00E8s ak nonm li yo, l\u0027ap f\u00E8 s\u00E8vis pou l\u00F2t bondye."
        },
        {
          "text": "Mwen t\u0027ap di nan k\u00E8 m\u0027: l\u00E8 l\u0027a fin f\u00E8 tout bagay sa yo, l\u0027a tounen vin jwenn mwen. Men, li pa tounen. Jida, s\u00E8 l\u0027 la ki pa t\u0027 kenbe paw\u00F2l li av\u00E8 m\u0027, w\u00E8 sa."
        },
        {
          "text": "Li w\u00E8 mwen te div\u00F2se ak Izray\u00E8l, mwen te voye l\u0027 al lakay li paske li te vire do ban mwen, paske li te lage k\u00F2 l\u0027 nan f\u00E8 jenn\u00E8s sou mwen. Men, Jida, s\u00E8 Izray\u00E8l la ki pa t\u0027 kenbe paw\u00F2l li av\u00E8 m\u0027, pa t\u0027 p\u00E8. Li menm tou, li al lage k\u00F2 l\u0027 nan jenn\u00E8s."
        },
        {
          "text": "Li pa t\u0027 wont. Li avili tout peyi a av\u00E8k lenkondite li. li al f\u00E8 s\u00E8vis pou w\u00F2ch ak pyebwa."
        },
        {
          "text": "L\u00E8 li fin f\u00E8 tou sa, Jida, s\u00E8 Izray\u00E8l la ki pa t\u0027 kenbe paw\u00F2l li av\u00E8 m\u0027, li tounen vin jwenn mwen. Men, se te paw\u00F2l nan bouch. Se mwen menm, Sey\u00E8 a, ki di sa."
        },
        {
          "text": "Apre sa, Sey\u00E8 a di konsa: -Izray\u00E8l te vire do ban mwen, men li te pi bon pase Jida ki te chita la ap twonpe m\u0027."
        },
        {
          "text": "Ale nan n\u00F2, w\u0027a di moun peyi Izray\u00E8l yo pou mwen: Nou menm moun peyi Izray\u00E8l ki te vire do ban mwen, tounen vin jwenn mwen. Mwen gen k\u00E8 sansib, mwen p\u0027ap fache sou nou. Mwen p\u0027ap fache sou nou pou tout tan. Se mwen menm, Sey\u00E8 a, ki di sa."
        },
        {
          "text": "S\u00E8lman, se pou nou rekon\u00E8t sa nou f\u00E8 a pa bon. Nou pa t\u0027 kenbe paw\u00F2l nou av\u00E8 m\u0027, Sey\u00E8 a, Bondye nou an! Nou t\u0027 al toupatou, anba tout kalite pyebwa, pou f\u00E8 s\u00E8vis pou bondye l\u00F2t nasyon yo. Nou pa t\u0027 koute m\u0027 l\u00E8 mwen t\u0027ap pale nou. Se mwen menm Sey\u00E8 a ki di sa."
        },
        {
          "text": "Nou menm ki vire do ban mwen, tounen vin jwenn mwen. Se mwen menm Sey\u00E8 a ki di sa. Paske, se mwen menm ki m\u00E8t nou. Mwen pral pran yon moun nan chak lavil nou yo, de moun nan chak branch fanmi, m\u0027ap mennen nou tounen sou m\u00F2n Siyon an."
        },
        {
          "text": "M\u0027ap ban nou ch\u00E8f k\u0027ap f\u00E8 tou sa m\u0027 vle yo f\u00E8. Y\u0027a gen konesans ak bon konprann pou gouv\u00E8nen nou."
        },
        {
          "text": "Apre sa, l\u00E8 m\u0027a f\u00E8 n\u0027 peple nan peyi a, moun p\u0027ap pale sou Bwat Kontra Sey\u00E8 a ank\u00F2. Lide yo p\u0027ap sou li, y\u0027ap bliye l\u0027 n\u00E8t. Yo p\u0027ap menm w\u00E8 si li pa la. Yo p\u0027ap f\u00E8 yon l\u00F2t."
        },
        {
          "text": "L\u00E8 sa a, y\u0027a rele Jerizal\u00E8m Fot\u00E8y Sey\u00E8 a. L\u00E8fini tout nasyon yo va vin sanble la pou f\u00E8 s\u00E8vis pou Sey\u00E8 a. Y\u0027a sispann swiv move lide ki t\u0027ap f\u00E8 yo kenbe t\u00E8t ak mwen an."
        },
        {
          "text": "L\u00E8 sa a, moun peyi Jida yo va mete t\u00E8t ansanm ak moun peyi Izray\u00E8l yo ank\u00F2. Ansanm y\u0027a soti kite peyi nan n\u00F2 a pou yo vin nan peyi mwen te bay zans\u00E8t yo pou rele yo pa yo a."
        },
        {
          "text": "Sey\u00E8 a te di ank\u00F2: -Jan m\u0027 ta renmen asepte ou pou pitit mwen! Mwen ta ba ou yon peyi ki plen b\u00E8l bagay, peyi ki pi b\u00E8l pase tout l\u00F2t peyi sou lat\u00E8, peyi ki t\u0027ap rele ou pa ou. Mwen t\u0027ap di nan k\u00E8 m\u0027 yo pral rele m\u0027 papa. Yo p\u0027ap janm vire do ban mwen ank\u00F2."
        },
        {
          "text": "Men, tankou yon fanm k\u0027ap twonpe mari l\u0027, nou menm, moun peyi Izray\u00E8l yo, nou twonpe m\u0027. Se mwen menm Sey\u00E8 a ki di sa."
        },
        {
          "text": "Yo tande yon s\u00E8l r\u00E8l sou t\u00E8t m\u00F2n yo: Se p\u00E8p Izray\u00E8l la k\u0027ap kriye, k\u0027ap rele. Paske yo fin p\u00E8di t\u00E8t yo, yo bliye Sey\u00E8 a, Bondye yo a."
        },
        {
          "text": "Tounen vin jwenn mwen non, nou tout ki te vire do bay Bondye. M\u0027a geri nou, m\u0027a f\u00E8 nou kenbe paw\u00F2l nou yo. Nou di: Men nou! Nou tounen vin jwenn ou. Wi, se ou menm Sey\u00E8 a ki Bondye nou!"
        },
        {
          "text": "Se pou gremesi nou t\u0027ap f\u00E8 tout bri sa yo sou t\u00E8t m\u00F2n yo. Yo pa ka f\u00E8 anyen pou nou. Wi, se Sey\u00E8 a, Bondye nou an, s\u00E8l ki ka sove p\u00E8p Izray\u00E8l la."
        },
        {
          "text": "Men, depi nou te tou piti, zid\u00F2l k\u0027ap f\u00E8 nou wont la fin manje d\u00E8nye sa zans\u00E8t nou yo te kite pou nou: b\u00E8f, kabrit ak mouton, pitit gason ak pitit fi."
        },
        {
          "text": "Se pou nou bese t\u00E8t nou jouk at\u00E8 t\u00E8lman nou wont. Wont la tw\u00F2p pou nou! Li kouvri nou n\u00E8t! Wi, ni nou ni zans\u00E8t nou yo, depi nou tou piti rive jouk j\u00F2di a, n\u0027ap f\u00E8 sa ki mal devan Sey\u00E8 a, Bondye nou an. Nou pa koute Sey\u00E8 a, Bondye nou an, pou nou f\u00E8 sa l\u0027 mande nou f\u00E8."
        }
      ]
    },
    {
      "VERS": [
        {
          "text": "Men sa Sey\u00E8 a di ank\u00F2: -Nou menm p\u00E8p Izray\u00E8l, si nou vle chanje vre, se tounen pou nou tounen vin jwenn mwen. Si nou wete vye zid\u00F2l nou yo devan je m\u0027, si nou sispann lage k\u00F2 nou nan raje,"
        },
        {
          "text": "si nou pran non mwen, non mwen menm Bondye vivan an, pou f\u00E8 s\u00E8man, si nou pa bay manti, si nou pa f\u00E8 lenjistis, si nou f\u00E8 sa ki dwat, l\u00E8 sa a, tout nasyon yo va mande m\u0027 pou beni yo, y\u0027a f\u00E8 lwanj mwen."
        },
        {
          "text": "Men sa Sey\u00E8 a di moun peyi Jida yo ak moun lavil Jerizal\u00E8m yo: F\u00E8 bwa n\u00E8f. Pa plante nan pikan."
        },
        {
          "text": "Nou menm ki pote mak kontra m\u0027 lan nan k\u00F2 nou, kenbe kontra nou f\u00E8 av\u00E8 m\u0027 lan. Louvri k\u00E8 nou ban mwen, nou menm moun peyi Jida ak moun Jerizal\u00E8m. Si nou pa f\u00E8 sa, m\u0027ap f\u00E8 k\u00F2l\u00E8. Tankou yon dife, m\u0027ap boule nou, pout\u00E8t tout move bagay nou f\u00E8 yo. L\u00E8 sa a, pesonn p\u0027ap ka sove nou anba men m\u0027."
        },
        {
          "text": "Mache pale tout moun nan peyi Jida a. F\u00E8 moun Jerizal\u00E8m yo konn sa. Av\u00E8ti yo! K\u00F2nen twonp\u00E8t nan tout peyi a. Rele byen f\u00F2. Di yo pou yo sanble, pou yo kouri ale nan lavil ki gen ranpa yo."
        },
        {
          "text": "Ba yo direksyon m\u00F2n Siyon an! Kouri al kache! Pa mize sou wout! Mwen menm, Sey\u00E8 a, m\u0027 ap f\u00E8 yon mal\u00E8 soti nan n\u00F2. Li pral f\u00E8 gwo dega."
        },
        {
          "text": "Tankou yon lyon ki soti nan kach\u00E8t li anba raje, moun ki pral detwi nasyon yo derape. Li kite lakay li, l\u0027ap vin devaste peyi Jida a. L\u0027ap boule lavil peyi Jida yo, li p\u0027ap kite yon moun ladan yo."
        },
        {
          "text": "Se pout\u00E8t sa, mete rad sak sou nou! Kriye! Plenn s\u00F2 nou! Paske se pa ti move Sey\u00E8 a move, li p\u0027ap f\u00E8 pa nou!"
        },
        {
          "text": "Sey\u00E8 a di konsa: -Jou sa a, wa a ansanm ak ch\u00E8f li yo ap p\u00E8di kouraj. Pr\u00E8t yo pral sezi, pwof\u00E8t yo p\u0027ap konn sa pou yo di."
        },
        {
          "text": "L\u00E8 sa a, mwen di: Aaa! Sey\u00E8, Bondye! Ou twonpe moun lavil Jerizal\u00E8m yo n\u00E8t. Ou te di yo yo pa t\u0027ap gen pwobl\u00E8m menm, epi se yon nepe ou voye pou touye yo."
        },
        {
          "text": "Yon jou ap vini. L\u00E8 sa a, y\u0027a di p\u00E8p lavil Jerizal\u00E8m lan: Men yon van byen cho k\u0027ap soufle soti nan dez\u00E8 a. L\u0027ap desann sou moun p\u00E8p Jida yo. Se pa yon ti van pou vannen, ni pou netwaye grenn."
        },
        {
          "text": "Men se yon gwo van m\u0027ap f\u00E8 soti laba a. Koulye a se mwen menm, Sey\u00E8 a, ki pral ba yo santans yo."
        },
        {
          "text": "Gade! Men l\u00E8nmi yo ap vini tankou nwaj nan sy\u00E8l la. Cha lag\u00E8 yo tankou yon van sikl\u00F2n. Chwal yo pi rapid pase malfini. Zaf\u00E8 nou pa bon! Y\u0027ap fini ak nou!"
        },
        {
          "text": "Moun Jerizal\u00E8m, lave mechanste ki nan k\u00E8 nou pou nou ka sove. Kil\u00E8 n\u0027a sispann f\u00E8 move lide nan t\u00E8t nou?"
        },
        {
          "text": "Depi lavil Dann y\u0027ap bay nouv\u00E8l la. Depi sou m\u00F2n Efrayim lan y\u0027ap anonse mal\u00E8 a."
        },
        {
          "text": "Y\u0027ap av\u00E8ti tout nasyon yo. Y\u0027ap f\u00E8 lavil Jerizal\u00E8m konnen sa k\u0027ap rive l\u0027. L\u00E8nmi ap soti nan yon peyi byen lwen. Y\u0027ap rele byen f\u00F2, y\u0027ap kouri sou lavil Jida yo."
        },
        {
          "text": "Yo pral s\u00E8nen lavil Jerizal\u00E8m tankou moun k\u0027ap veye jaden, paske moun li yo te refize obeyi Sey\u00E8 a. Se Sey\u00E8 a menm ki di sa."
        },
        {
          "text": "Jida, se lenkondite ou ak move lajisman ou ki lak\u00F2z tou sa. Se mechanste ou ki f\u00E8 sa rive ou. Sa pa dous menm! Li frape ou nan k\u00E8."
        },
        {
          "text": "Ay! Vant mwen! Vant mwen! Tout anndan m\u0027 ap f\u00E8 m\u0027 mal! K\u00E8 mwen ap bat byen f\u00F2. M\u0027 pa ka pa pale. Mwen tande twonp\u00E8t lag\u00E8 a ansanm ak r\u00E8l moun k\u0027ap atake yo."
        },
        {
          "text": "Y\u0027ap anonse mal\u00E8 sou mal\u00E8! Y\u0027ap fini ak tout peyi a. Nou rete konsa, nou w\u00E8 yo kraze tout tant nou yo. Yo demoli tout kay andey\u00F2 nou yo."
        },
        {
          "text": "Kil\u00E8 m\u0027a w\u00E8 bout batay la? Kil\u00E8 m\u0027a sispann tande twonp\u00E8t lag\u00E8 a?"
        },
        {
          "text": "Sey\u00E8 a di konsa: P\u00E8p mwen an s\u00F2t! Yo pa konnen m\u0027! Se yon bann timoun, lespri yo bouche! Yo pa konprann anyen! Yo f\u00F2 nan f\u00E8 sa ki mal ase. Yo pa konn f\u00E8 sa ki byen."
        },
        {
          "text": "Mwen gade t\u00E8 a: Pa yon pyebwa! Anyen menm! Mwen gade sy\u00E8l la: Pa yon ti limy\u00E8!"
        },
        {
          "text": "Mwen gade m\u00F2n yo, yo t\u0027ap tranble! Mwen gade ti bit yo, yo t\u0027ap balanse adwat agoch!"
        },
        {
          "text": "Mwen gade, m\u0027 pa w\u00E8 yon moun. Tout zwazo yo met dey\u00F2."
        },
        {
          "text": "B\u00E8l jaden yo tounen dez\u00E8. Tout lavil yo boule rat\u00E8. Se travay Sey\u00E8 a, paske Sey\u00E8 a move anpil."
        },
        {
          "text": "Men sa Sey\u00E8 a di: Se pou tout t\u00E8 a tounen dez\u00E8. Men, mwen p\u0027ap fin detwi l\u0027 n\u00E8t."
        },
        {
          "text": "T\u00E8 a nan lapenn. Sy\u00E8l la tou nwa. Sey\u00E8 a pale, li p\u0027ap tounen sou sa li di. Li fin pran desizyon l\u0027, li p\u0027ap chanje lide."
        },
        {
          "text": "L\u00E8 yo tande bri kavalye yo ak mesye k\u0027ap tire fl\u00E8ch yo, tout moun nan lavil la pran kouri. Gen ki kouri al kache nan bwa. Gen ki kouri moute nan w\u00F2ch yo. Tout lavil yo san moun ladan yo. Pa gen yon moun ki rete la ank\u00F2."
        },
        {
          "text": "Ou menm, lavil Jerizal\u00E8m, ou fini! Kisa ou ka f\u00E8? W\u0027ap mete b\u00E8l rad wouj sou ou? W\u0027ap mete tout bijou ou yo? W\u0027ap pentire po je ou? Ou m\u00E8t f\u00E8 ou b\u00E8l, sa p\u0027ap s\u00E8vi ou anyen. Se meprize moun ki te renmen ou yo ap meprize ou! Yo soti pou yo touye ou."
        },
        {
          "text": "Mwen tande yon r\u00E8l, tankou r\u00E8l fanm ki gen tranche, r\u00E8l fanm k\u0027ap f\u00E8 premye pitit li. Se r\u00E8l moun lavil Jerizal\u00E8m yo k\u0027ap chache pran souf. Y\u0027ap lonje men yo. Y\u0027ap rele: -Anmwe! Nou pa kapab ank\u00F2! Men y\u0027ap fin touye nou."
        }
      ]
    },
    {
      "VERS": [
        {
          "text": "Mache toupatou nan lavil Jerizal\u00E8m. Louvri je nou! Gade sa k\u0027ap f\u00E8t! Chache sou tout plas piblik yo! Eske nou jwenn yon nonm, yon s\u00E8l k\u0027ap f\u00E8 sa ki dwat, ki p\u0027ap chache twonpe Bondye? Si nou jwenn yonn, m\u0027ap padonnen tout lavil la."
        },
        {
          "text": "Yo te m\u00E8t pran non m\u0027 pou f\u00E8 s\u00E8man, se pou twonpe moun."
        },
        {
          "text": "Sey\u00E8, mwen konnen se moun ki p\u0027ap twonpe ou w\u0027ap chache! Ou frape yo, sa pa f\u00E8 yo anyen. Ou kraze yo, yo derefize aprann. T\u00E8t yo di kou w\u00F2ch. Yo derefize tounen vin jwenn ou!"
        },
        {
          "text": "Mwen di nan k\u00E8 m\u0027: Se yon bann t\u00E8t mare ki pa konprann anyen, yo fin fou! Yo pa konnen ni sa Sey\u00E8 a mande yo f\u00E8, ni sa Bondye yo a vle yo f\u00E8."
        },
        {
          "text": "Mwen pral jwenn grann\u00E8g yo, m\u0027a pale ak yo. S\u00E8ten, yo menm yo konnen ni sa Sey\u00E8 a mande yo f\u00E8, ni sa Bondye yo a vle yo f\u00E8. Men, pa gen yonn ladan yo ki rekon\u00E8t otorite Bondye ank\u00F2. Yo tout ap f\u00E8 sa yo pito."
        },
        {
          "text": "Se pout\u00E8t sa lyon ki nan rakbwa ap devore yo. Chen mawon ki nan savann ap dech\u00E8piye yo. Leyopa ap anvayi lavil yo. Si yon moun mete t\u00E8t dey\u00F2, y\u0027ap depatcha li. Paske yo f\u00E8 anpil peche. Se tout tan y\u0027ap twonpe Bondye!"
        },
        {
          "text": "Nan kondisyon sa a, ki jan pou m\u0027 ta padonnen moun lavil Jerizal\u00E8m yo? Yo vire do ban mwen. Y\u0027ap pran non yon bondye ki pa Bondye tout bon pou f\u00E8 s\u00E8man. Mwen te ba yo tou sa yo bezwen. Men, yo lage k\u00F2 yo nan f\u00E8 adilt\u00E8. Y\u0027ap goumen konsa pou yo antre kay jenn\u00E8s."
        },
        {
          "text": "Yo tankou poulen chwal byen gra ki cho d\u00E8y\u00E8 jiman. Y\u0027ap plede kouri d\u00E8y\u00E8 madanm fr\u00E8 par\u00E8y yo."
        },
        {
          "text": "At\u00F2, pou m\u0027 pa ta pini yo pou sa? Pou m\u0027 pa ta pran revanj mwen sou yon nasyon konsa? Se mwen menm Sey\u00E8 a ki di sa"
        },
        {
          "text": "Se pou moun eskalade miray yo. Se pou moun devaste jaden yo. Men, yo pa bezwen fini n\u00E8t ak yo. Se pou yo rache branch yo met at\u00E8, paske se pa pou mwen yo ye."
        },
        {
          "text": "Ni moun Izray\u00E8l yo, ni moun Jida yo trayi m\u0027 n\u00E8t. Se mwen menm Sey\u00E8 a ki di sa."
        },
        {
          "text": "Wi, yo nye Sey\u00E8 a. Y\u0027ap plede di: Sey\u00E8 a pa egziste! Pa gen mal\u00E8 ki pou rive nou. P\u0027ap gen lag\u00E8. P\u0027ap kras gen grangou!"
        },
        {
          "text": "Pwof\u00E8t yo p\u0027ap di anyen la a. Se pa Bondye k\u0027ap pale nan bouch yo. Mal\u00E8 yo w\u00E8 a, se sou yo pou l\u0027 tonbe."
        },
        {
          "text": "Se pout\u00E8t sa, men sa Sey\u00E8 a, Bondye ki gen tout pouvwa a, di m\u0027: -Jeremi, pout\u00E8t sa yo di a, m\u0027ap f\u00E8 paw\u00F2l mwen mete nan bouch ou tounen yon dife. Yo menm, y\u0027ap tankou fachin. Dife a pral boule yo n\u00E8t."
        },
        {
          "text": "Men sa Sey\u00E8 a di ank\u00F2: -Nou menm, p\u00E8p Izray\u00E8l, Sey\u00E8 a pral f\u00E8 yon nasyon soti byen lwen vin atake nou, yon nasyon ki f\u00F2, yon nasyon ki la depi lontan, yon nasyon ki pale yon lang nou pa konnen, yon nasyon nou p\u0027ap konprann sa y\u0027ap di."
        },
        {
          "text": "S\u00F2lda k\u0027ap tire fl\u00E8ch yo se vanyan gason yo ye, y\u0027ap touye moun san gad d\u00E8y\u00E8."
        },
        {
          "text": "Y\u0027ap devore tout rek\u00F2t ak tout manje nou yo. Y\u0027ap touye ni pitit gason, ni pitit fi nou yo. Y\u0027ap koupe t\u00E8t b\u00E8f, t\u00E8t kabrit ak t\u00E8t mouton nou yo. Y\u0027ap koupe d\u00E8nye pye rezen ak d\u00E8nye pye fig frans nou yo met at\u00E8. Y\u0027ap kraze d\u00E8nye lavil ak ranpa nou te kw\u00E8 ki ta ka pwoteje nou yo. Y\u0027ap vini atake nou ak nepe."
        },
        {
          "text": "Men sa Sey\u00E8 a di ank\u00F2: -Men, menm l\u00E8 sa a, mwen p\u0027ap detwi p\u00E8p mwen an n\u00E8t."
        },
        {
          "text": "L\u00E8 y\u0027a mande poukisa Sey\u00E8 a, Bondye yo a, ap f\u00E8 yo sibi tou sa, w\u0027a di yo: Menm jan yo te vire do ban mwen pou y\u0027 al s\u00E8vi bondye moun l\u00F2t nasyon yo isit nan pw\u00F2p peyi yo a, konsa tou, nou pral s\u00E8vi moun l\u00F2t nasyon yo nan yon peyi ki pa pou nou."
        },
        {
          "text": "Sey\u00E8 a di ank\u00F2: -Men sa pou ou di moun fanmi Jak\u00F2b yo. Men sa pou ou f\u00E8 moun Jida yo konnen. Di yo konsa:"
        },
        {
          "text": "Louvri z\u00F2r\u00E8y nou byen pou nou tande, bann egare san konprann! Nou gen je, men nou pa ka w\u00E8. Nou gen z\u00F2r\u00E8y, men nou pa ka tande."
        },
        {
          "text": "Se Sey\u00E8 a k\u0027ap pale ak nou: Poukisa nou pa gen krentif pou mwen? Se mwen menm ki mete sab pou s\u00E8vi limit pou lanm\u00E8 a, yon limit k\u0027ap la pou tout tan, yon limit li p\u0027ap ka janm depase. Lanm lanm\u00E8 yo m\u00E8t move, yo p\u0027ap ka f\u00E8 anyen. Lanm\u00E8 a te m\u00E8t gwonde, li p\u0027ap ka janm depase l\u0027."
        },
        {
          "text": "Men p\u00E8p la gen t\u00E8t di, yo pa vle koute. Yo vire do ban mwen, y\u0027 al kite m\u0027."
        },
        {
          "text": "Sa pa janm vin nan lide yo pou yo di: Annou gen krentif pou Sey\u00E8 a, Bondye nou an, li menm ki voye lapli l\u00E8 pou n\u0027 gen lapli, ki ban nou sezon rek\u00F2t nou chak lanne."
        },
        {
          "text": "Se mechanste nou ki boulv\u00E8se tout bagay sa yo. Se peche nou yo ki f\u00E8 nou pa jwenn tout bon bagay sa yo."
        },
        {
          "text": "Gen yon bann mechan k\u0027ap viv nan mitan p\u00E8p mwen an. Y\u0027ap veye konsa tankou moun k\u0027ap tann kabann pou zwezo. Yo mete p\u00E8len pou pran moun."
        },
        {
          "text": "Menm jan chas\u00E8 yo plen kal\u00F2j yo ak zwezo, konsa tou, yo plen kay yo ak sa yo v\u00F2l\u00F2. Se sa ki f\u00E8 yo grann\u00E8g, yo rich konsa."
        },
        {
          "text": "Yo gra, po figi yo klere ak gr\u00E8s. Yo pa gen limit nan f\u00E8 sa ki mal. Pou yo ka rive, yo kraze tout moun anba pye yo, ata timoun san papa. Yo pa defann k\u00F2z malere."
        },
        {
          "text": "At\u00F2, pou m\u0027 pa ta pini yo pou sa? Pou m\u0027 pa ta pran revanj mwen sou yon nasyon konsa? Se mwen menm, Sey\u00E8 a, ki di sa."
        },
        {
          "text": "Sa k\u0027ap pase nan peyi a, se bagay pou moun mete men nan t\u00E8t, bagay pou f\u00E8 moun p\u00E8."
        },
        {
          "text": "Annik manti ase pwof\u00E8t yo ap bay. Pr\u00E8t yo menm, se p\u00F2ch yo ase yo konnen. P\u00E8p la menm renmen l\u0027 konsa. Men, kisa y\u0027a f\u00E8 l\u00E8 tou sa va fini?"
        }
      ]
    },
    {
      "VERS": [
        {
          "text": "Nou menm moun branch fanmi Benjamen yo, kouri al kache! Chape k\u00F2 nou soti lavil Jerizal\u00E8m. K\u00F2nen twonp\u00E8t lavil Tekoa. Limen yon dife lavil B\u00E8t Achir\u00E8m pou bay siyal la. Yon gwo mal\u00E8, yon mal\u00E8 s\u00E8k k\u0027ap soti nan n\u00F2 pandye sou t\u00E8t nou."
        },
        {
          "text": "Ou menm lavil Jerizal\u00E8m, atout ou b\u00E8l la, atout tout moun renmen ou lan, yo pral detwi ou."
        },
        {
          "text": "Wa yo ap moute vin s\u00E8nen lavil la ak lame yo. Yo pral moute tant yo f\u00E8 wonn li, chak moun b\u00F2 pa yo."
        },
        {
          "text": "Yo di tout moun Bondye bay l\u00F2d atake lavil Jerizal\u00E8m: Leve non! Ann al atake l\u0027 gwo midi. Men, apre sa yo di: Gade mal\u00E8 ki rive nou non! Sol\u00E8y gen tan ap kouche. Konmanse f\u00E8nwa."
        },
        {
          "text": "Leve non! Ann al atake l\u0027 gwo lannwit. Nou pral detwi tout gwo b\u00E8l kay li yo."
        },
        {
          "text": "Men sa Sey\u00E8 ki gen tout pouvwa a di wa yo: -Koupe bwa, bwote t\u00E8, f\u00E8 gwo bit nan pye miray lavil Jerizal\u00E8m. M\u0027ap regle lavil la, paske nan tout lavil la se gwo k\u0027ap peze piti."
        },
        {
          "text": "Menm jan dlo dous toujou ap souse nan yon pi, se konsa nan lavil la mechanste ap souse toupatou: Se britalite ak piyay mwen tande y\u0027ap f\u00E8. Se moun k\u0027ap soufri, moun ki anba kou ase mwen w\u00E8 devan je m\u0027."
        },
        {
          "text": "Aa! Jerizal\u00E8m, se pou sa s\u00E8vi ou leson, si ou pa vle m\u0027 lage ou, si ou pa vle mwen f\u00E8 ou tounen yon dez\u00E8, yon kote pesonn pa rete."
        },
        {
          "text": "Men sa Sey\u00E8 ki gen tout pouvwa a di m\u0027 ank\u00F2: -Yo pral ranmase d\u00E8nye moun ki rete nan peyi Izray\u00E8l la, menm jan yo ranmase d\u00E8nye grap rezen l\u00E8 rek\u00F2t fini. Y\u0027ap pase men pran yo tout, tankou moun k\u0027ap pase men nan branch rezen pou rek\u00F2lte rezen."
        },
        {
          "text": "Mwen di: -Ki moun ki pral koute m\u0027 l\u00E8 m\u0027a pale, l\u00E8 m\u0027a bay av\u00E8tisman sa yo? Z\u00F2r\u00E8y yo bouche. Yo refize tande sa m\u0027ap di. Yo pran paw\u00F2l Bondye a pou yon jouman. Yo pa vle tande."
        },
        {
          "text": "K\u00F2l\u00E8 Sey\u00E8 a ap bouyi nan k\u00E8 m\u0027 tou, m\u0027 pa ka kenbe ank\u00F2. L\u00E8 sa a, Sey\u00E8 a di m\u0027: -Al pase k\u00F2l\u00E8 m\u0027 sou timoun ki nan lari yo, sou gwoup jenn gason ki reyini yo. Y\u0027ap pase men pran tout moun, fanm kou gason. Ata vye granmoun ki fin viv yo p\u0027ap chape."
        },
        {
          "text": "Y\u0027ap pran kay yo ansanm ak jaden yo ak madanm yo bay l\u00F2t moun. Mwen pral pini moun ki rete nan peyi a. Se mwen menm Sey\u00E8 a ki di sa."
        },
        {
          "text": "Yo tout, gran kou piti, ap f\u00E8 akr\u00E8k d\u00E8y\u00E8 lajan. Ni pr\u00E8t yo ni pwof\u00E8t yo, yo tout ap twonpe p\u00E8p la pou f\u00E8 lajan."
        },
        {
          "text": "Yo pa pran mal\u00E8 ki rive p\u00E8p mwen an pou anyen. Y\u0027ap plede di: Tout bagay ap mache byen, pa gen danje. Epi manti! Anyen p\u0027ap mache."
        },
        {
          "text": "Ou kw\u00E8 yo ta wont pou bagay l\u00E8d yo f\u00E8 yo! Non, yo pa wont menm. Yo pa konn sa ki rele wont. Se pout\u00E8t sa, y\u0027ap tonbe menm jan tout l\u00F2t yo te tonbe a. L\u00E8 m\u0027a regle ak yo, se va bout yo. Se mwen menm Sey\u00E8 a ki di sa."
        },
        {
          "text": "Men sa Sey\u00E8 a di ank\u00F2: -Rete non sou kous nou! Gade byen! Mande kote ansyen chemen yo te pase. Mande kote bon wout la ye. Pran l\u0027. L\u00E8 sa a n\u0027a viv ak k\u00E8 poze. Men yo di: Non, nou p\u0027ap f\u00E8 sa!"
        },
        {
          "text": "Apre sa, Sey\u00E8 a chwazi faksyonn\u00E8 pou veye pou yo, pou di yo: Atansyon, tande jan y\u0027ap k\u00F2nen twonp\u00E8t la pou av\u00E8ti nou. Men, yo di: Non, nou p\u0027ap tande."
        },
        {
          "text": "Se pout\u00E8t sa, Sey\u00E8 a di ank\u00F2: -Nou menm, moun l\u00F2t nasyon yo, koute! Nou menm ki sanble la a, vin tande sa ki pral rive p\u00E8p mwen an."
        },
        {
          "text": "Ou menm lat\u00E8, koute. Mwen pral f\u00E8 mal\u00E8 tonbe sou p\u00E8p sa a. Se yo ki chache l\u0027 ak vye lide yo gen nan t\u00E8t yo. Yo pa vle koute sa m\u0027ap di yo, yo pa okipe lalwa mwen ba yo a."
        },
        {
          "text": "Ki mele m\u0027 ak lansan y\u0027 al chache nan peyi Saba, ak plant santi bon ki soti nan peyi byen lwen! Zannimo n\u0027ap ofri pou boule pou mwen yo pa f\u00E8 m\u0027 plezi menm. B\u00E8t n\u0027ap touye pou mwen yo pa di m\u0027 anyen."
        },
        {
          "text": "Se pout\u00E8t sa, men sa m\u0027ap di nou: M\u0027ap mete antrav sou chemen nou. N\u0027ap bite. Papa pral mouri ansanm ak pitit gason yo. Tout zanmi yo, tout vwazinaj yo pral mouri tou."
        },
        {
          "text": "Men sa Sey\u00E8 a di ank\u00F2: -Moun ap soti nan yon peyi b\u00F2 nan n\u00F2. Yon gwo p\u00E8p byen lwen ap pare pou f\u00E8 lag\u00E8."
        },
        {
          "text": "Yo pran banza yo ak frenn yo. Yo mechan anpil. Se yon bann san manman. L\u00E8 yo sou chwal yo, y\u0027ap f\u00E8 bri tankou lanm\u00E8 l\u00E8 l\u0027 move. Yo pare lame yo pou yo vin f\u00E8 lag\u00E8 kont lavil Jerizal\u00E8m, sou m\u00F2n Siyon an."
        },
        {
          "text": "Moun lavil Jerizal\u00E8m yo ap di: -Nou pran nouv\u00E8l la. De bra nou kase, k\u00E8 nou sere. N\u0027ap soufri tankou yon fanm ki gen tranche."
        },
        {
          "text": "Piga pesonn soti al nan jaden. Piga pesonn al mache sou granchemen yo, paske l\u00E8nmi nou yo gen zam nan men yo. Kote moun pase yo p\u00E8."
        },
        {
          "text": "Sey\u00E8 a pale ak p\u00E8p li a, li di l\u0027: -Mete rad sak sou nou. Woule k\u00F2 nou nan sann dife. Se pou nou gen lapenn tankou si nou te p\u00E8di s\u00E8l pitit gason nou te genyen. Se pou nou plenn ak de ran dlo nan je nou. Paske moun k\u0027ap vin detwi nou an ap atake nou san av\u00E8ti."
        },
        {
          "text": "Ou menm Jeremi, mwen mete ou la pou sonde p\u00E8p mwen an, pou veye sa p\u00E8p la ap f\u00E8, pou ou w\u00E8 sa li vo."
        },
        {
          "text": "Se yon bann move moun ki pa soti pou yo chanje. Y\u0027ap mache pale moun mal. T\u00E8t yo di tankou w\u00F2ch ak f\u00E8. Se yon bann lwijanboje."
        },
        {
          "text": "Y\u0027ap vante dife a byen f\u00F2 nan f\u00F2j la. Dife a f\u00E8 tout plon yo dispar\u00E8t. Men, pou p\u00E8p mwen an, ou te m\u00E8t fonn yo sou fonn, kras yo p\u0027ap soti, move grenn yo p\u0027ap dispar\u00E8t."
        },
        {
          "text": "Yo rele yo vye lajan san val\u00E8, paske mwen menm Sey\u00E8 a, mwen voye yo jete."
        }
      ]
    },
    {
      "VERS": [
        {
          "text": "Sey\u00E8 a pale ak Jeremi, li di l\u0027 konsa:"
        },
        {
          "text": "-Al kanpe devan gwo p\u00F2tay kay Bondye a. Pale byen f\u00F2, epi di: Nou tout moun peyi Jida k\u0027ap vini pase nan p\u00F2tay sa a pou n\u0027 al f\u00E8 s\u00E8vis pou Sey\u00E8 a, koute sa Sey\u00E8 a voye di nou."
        },
        {
          "text": "Men sa Sey\u00E8 ki gen tout pouvwa a, Bondye p\u00E8p Izray\u00E8l la, di: Se pou nou chanje jan n\u0027ap viv la! Many\u00E8 sispann f\u00E8 sa n\u0027ap f\u00E8 a pou m\u0027 ka kite nou viv isit la."
        },
        {
          "text": "Nou pa bezwen kw\u00E8 paw\u00F2l manti y\u0027ap plede repete yo: Sa se gwo kay Sey\u00E8 a! Sa se gwo kay Sey\u00E8 a! Sa se gwo kay Sey\u00E8 a! Anyen p\u0027ap rive nou la."
        },
        {
          "text": "Se pou nou chanje jan n\u0027ap viv la. Sispann f\u00E8 sa n\u0027ap f\u00E8 a! Rann tout moun jistis san patipri."
        },
        {
          "text": "Pa pwofite sou moun l\u00F2t nasyon yo, sou timoun ki san papa yo, sou fanm ki p\u00E8di mari yo. Sispann f\u00E8 san moun inonsan koule nan peyi a. Pa kouri d\u00E8y\u00E8 l\u00F2t bondye yo. Se va pou mal\u00E8 nou."
        },
        {
          "text": "L\u00E8 sa a, m\u0027a kite nou viv isit la, nan peyi mwen te bay zans\u00E8t nou yo pou tout tan tout tan."
        },
        {
          "text": "Men, nou chita ap kw\u00E8 yon bann paw\u00F2l manti ki p\u0027ap s\u00E8vi nou anyen."
        },
        {
          "text": "Kouman nou ta vle sa? N\u0027ap v\u00F2l\u00F2, n\u0027ap touye moun, n\u0027ap f\u00E8 adilt\u00E8, n\u0027ap f\u00E8 s\u00E8man pou bay manti, n\u0027ap f\u00E8 ofrann pou yo boule pou Baal, n\u0027ap kouri f\u00E8 s\u00E8vis pou yon bann l\u00F2t bondye nou pa t\u0027 janm konnen anvan."
        },
        {
          "text": "L\u00E8fini, n\u0027ap vin kanpe devan m\u0027 nan kay yo mete apa pou mwen an, n\u0027ap plede di: Nou sove! Epi nou donnen pi r\u00E8d nan f\u00E8 bagay mwen pa vle w\u00E8?"
        },
        {
          "text": "Sanble nou pran kay yo mete apa pou mwen an f\u00E8 yon kach\u00E8t pou v\u00F2l\u00F2? Se sa mwen w\u00E8 n\u0027ap f\u00E8. Se mwen menm Sey\u00E8 a ki di sa."
        },
        {
          "text": "Moute Silo, ale w\u00E8 kote yo te mete apa pou mwen an, premye kote mwen te chwazi pou m\u0027 te rete nan mitan nou an. Ale w\u00E8 sa m\u0027 te f\u00E8 l\u0027 pout\u00E8t mechanste p\u00E8p Izray\u00E8l mwen sa a."
        },
        {
          "text": "Koulye a menm, gade tou sa nou f\u00E8. Se Sey\u00E8 a menm ki di sa. Se pa ti kras pale mwen pale nou, nou derefize koute m\u0027. Se pa ti kras rele mwen rele nou, nou pa reponn."
        },
        {
          "text": "Enben! Sa m\u0027 te f\u00E8 Silo a, se sa mwen pral f\u00E8 kay yo mete apa pou mwen an, kay nou kw\u00E8 ki ka sove nou an, ak peyi mwen te bay zans\u00E8t nou yo ansanm ak nou an."
        },
        {
          "text": "M\u0027ap wete nou devan je m\u0027, menm jan mwen te voye tout fr\u00E8 nou yo, tout moun branch fanmi Efrayim yo, jete byen lwen."
        },
        {
          "text": "Sey\u00E8 a di ank\u00F2: -Jeremi monch\u00E8, ou pa bezwen lapriy\u00E8 nan pye m\u0027 pou p\u00E8p sa a. Ou pa bezwen rele, ni ou pa bezwen lapriy\u00E8 pou yo. Pa vin plede k\u00F2z yo b\u00F2 kote m\u0027. Paske mwen p\u0027ap koute ou."
        },
        {
          "text": "Ou pa w\u00E8 sa y\u0027ap f\u00E8 nan lavil peyi Jida yo, ak nan lari lavil Jerizal\u00E8m?"
        },
        {
          "text": "Timoun yo ap ranmase bwa. Mesye yo ap limen dife. Medam yo ap bat farin pou f\u00E8 gato pou Larenn sy\u00E8l la. Y\u0027ap ofri diven vide at\u00E8 pou l\u00F2t bondye. Y\u0027ap f\u00E8 tou sa pou yo f\u00E8 m\u0027 lapenn."
        },
        {
          "text": "Men, se pa mwen y\u0027ap f\u00E8 mal. Se Sey\u00E8 a menm ki di sa. Se pw\u00F2p t\u00E8t yo menm y\u0027ap f\u00E8 mal, se t\u00E8t yo y\u0027ap f\u00E8 wont."
        },
        {
          "text": "Se pout\u00E8t sa, men sa mwen menm, Sey\u00E8 ki gen tout pouvwa a, mwen di: Mwen pral pase gwo k\u00F2l\u00E8 m\u0027 ni sou Tanp lan, ni sou moun, ni sou b\u00E8t, ni sou pyebwa, ni sou rek\u00F2t yo. K\u00F2l\u00E8 mwen pral tankou yon dife pesonn p\u0027ap ka tenyen."
        },
        {
          "text": "Men sa Sey\u00E8 ki gen tout pouvwa a, Bondye p\u00E8p Izray\u00E8l la, di ank\u00F2: -Pran tout vyann nou te konn ofri pou boule nan dife, mete yo sou vyann b\u00E8t nou touye yo. L\u00E8fini, manje tout."
        },
        {
          "text": "L\u00E8 mwen t\u0027ap f\u00E8 zans\u00E8t nou yo soti peyi Lejip, mwen pa t\u0027 ba yo ankenn l\u00F2d sou b\u00E8t pou yo te boule nan dife pou mwen, ni sou b\u00E8t pou yo te touye pou mwen."
        },
        {
          "text": "S\u00E8l bagay mwen te mande yo, se pou yo te koute m\u0027 l\u00E8 m\u0027ap pale ak yo. Konsa m\u0027a toujou Bondye yo. Yo menm y\u0027a p\u00E8p mwen. Mwen te di pou yo te swiv chemen mwen t\u0027ap mete devan yo, pou tout bagay te ka mache byen pou yo."
        },
        {
          "text": "Men, yo pa t\u0027 vle koute m\u0027, yo te bouche z\u00F2r\u00E8y yo. Yo f\u00E8 sa ki nan lide yo, yo f\u00E8 t\u00E8t di. Pase yo vin pi bon, yo vin pi mal."
        },
        {
          "text": "Depi jou zans\u00E8t nou yo te soti kite peyi Lejip rive j\u00F2di a, mwen toujou voye s\u00E8vit\u00E8 m\u0027 yo, pwof\u00E8t yo, pou pale ak nou."
        },
        {
          "text": "Men, pesonn pa koute yo, tout moun bouche z\u00F2r\u00E8y yo. Nou f\u00E8 t\u00E8t di, nou f\u00E8 pi mal pase zans\u00E8t nou yo."
        },
        {
          "text": "Se pout\u00E8t sa, Jeremi, ou pral di yo tou sa, men yo p\u0027ap koute ou. W\u0027ap rele yo, men yo p\u0027ap reponn."
        },
        {
          "text": "W\u0027a di yo: se yon nasyon ki pa koute sa Sey\u00E8 a ap di yo yo ye. Malgre Bondye pini yo, yo pa chanje. Pesonn pa kenbe paw\u00F2l yo ak li. Yo pa pale sou sa menm ank\u00F2."
        },
        {
          "text": "Nou menm moun lavil Jerizal\u00E8m, koupe tout cheve nan t\u00E8t nou voye jete. Moute sou t\u00E8t m\u00F2n yo, pou nou chante plenn s\u00F2 nou, paske Sey\u00E8 a pa vle w\u00E8 moun ki f\u00E8 l\u0027 fache. Li vire do ba yo, li voye yo jete."
        },
        {
          "text": "Moun peyi Jida yo f\u00E8 sa ki mal devan je m\u0027. Se Sey\u00E8 a menm ki di sa: Yo pran zid\u00F2l yo, yo enstale yo nan kay yo te mete apa pou mwen an. Konsa, li pa nan kondisyon pou s\u00E8vi m\u0027 ank\u00F2."
        },
        {
          "text": "Nan Fon Benninon an, yo bati yon lot\u00E8l yo rele Tof\u00E8t pou yo ka boule pitit gason ak pitit fi yo nan dife sou li. Sa se bagay mwen p\u0027ap mande yo f\u00E8, bagay ki pa janm vin nan lide m\u0027 pou m\u0027 mande yo f\u00E8."
        },
        {
          "text": "Se pout\u00E8t sa, men sa mwen menm Sey\u00E8 a, mwen di: Yon l\u00E8 yo p\u0027ap rele kote sa a Tof\u00E8t, osinon Fon Benninon, men Fon Masak: Se la y\u0027a antere moun, paske p\u0027ap gen plas l\u00F2t kote ank\u00F2 pou antere yo."
        },
        {
          "text": "Kadav moun yo va s\u00E8vi manje pou zwazo nan sy\u00E8l ak b\u00E8t nan bwa. P\u0027ap gen pesonn pou pouse b\u00E8t yo ale."
        },
        {
          "text": "Peyi a pral tounen yon dez\u00E8. Nan lavil peyi Jida yo ak nan lari lavil Jerizal\u00E8m, ou p\u0027ap tande yon moun ap pran plezi l\u0027, ou p\u0027ap tande yon moun ap ri. p\u0027ap menm gen f\u00E8t pou moun marye yo. Se mwen menm k\u0027ap f\u00E8 tou sa rive."
        }
      ]
    },
    {
      "VERS": [
        {
          "text": "Men sa Sey\u00E8 a di ank\u00F2: -L\u00E8 sa a, yo pral detere zosman wa Jida yo, zosman ch\u00E8f li yo, zosman pr\u00E8t yo, zosman pwof\u00E8t yo, zosman tout moun ki te rete lavil Jerizal\u00E8m yo."
        },
        {
          "text": "Yo pral kite yo at\u00E8 a konsa devan sol\u00E8y la, devan lalin lan, devan zetwal yo ki nan sy\u00E8l la, paske se bagay sa yo moun sa yo te renmen, se sa yo t\u0027ap s\u00E8vi, se sa yo t\u0027ap swiv. Se sa yo t\u0027 al mande sa pou yo f\u00E8. Se pou yo yo t\u0027ap f\u00E8 s\u00E8vis. Pesonn p\u0027ap ranmase zosman yo pou antere yo. Y\u0027a tounen fimye at\u00E8 a."
        },
        {
          "text": "Nan move ras sa a, gen yon ti r\u00E8s moun ki va chape. Mwen pral gaye yo yon bann kote sou lat\u00E8 pou yo rete. L\u00E8 sa a, y\u0027a r\u00E8gr\u00E8t yo pa t\u0027 mouri pito. Se Sey\u00E8 a ki gen tout pouvwa a menm ki di sa."
        },
        {
          "text": "W\u0027a di yo pou mwen men paw\u00F2l ki soti nan bouch Sey\u00E8 a: L\u00E8 yon moun tonbe, \u00E8ske li pa leve ank\u00F2? L\u00E8 yon moun p\u00E8di chemen l\u0027, \u00E8ske li pa tounen kote l\u0027 soti a?"
        },
        {
          "text": "Poukisa at\u00F2, nou menm p\u00E8p lavil Jerizal\u00E8m, nou vire do ban mwen, epi nou pa vle chanje? Nou kenbe pye zid\u00F2l nou yo la t\u00F2t. Nou derefize tounen vin jwenn mwen."
        },
        {
          "text": "M\u0027 pare z\u00F2r\u00E8y mwen pou m\u0027 tande tout sa n\u0027ap di: Men, paw\u00F2l ki soti nan bouch nou pa laverite. Pa gen yonn nan nou ki gen lapenn pou mechanste n\u0027ap f\u00E8 yo. Pa gen yonn ki di: Kisa m\u0027ap f\u00E8 la a konsa? Tankou yon chwal k\u0027ap kouri pou al nan lag\u00E8, yo pa tande yo pa w\u00E8, yo lage k\u00F2 yo pi fon nan mechanste yo."
        },
        {
          "text": "Ata zwezo yo rele sig\u00F2y yo konnen l\u00E8 pou yo tounen lakay yo. Menm toutr\u00E8l, ziwond\u00E8l ak val\u00E8t, yo konnen l\u00E8 pou yo vwayaje tounen. Men, nou menm p\u00E8p mwen an, nou pa konnen regleman mwen ban nou pou nou swiv yo."
        },
        {
          "text": "Ki jan nou ka f\u00E8 di nou gen bon konprann, lalwa Sey\u00E8 a av\u00E8k nou? Men dir\u00E8kt\u00E8 lalwa yo, se yon bann malon\u00E8t. Av\u00E8k b\u00E8l paw\u00F2l yo, yo f\u00E8 l\u0027 di sa li pa di."
        },
        {
          "text": "Nou f\u00E8 moun ki gen bon konprann yo wont. Yo kraponnen, yo kite moun pran t\u00E8t yo. Yo voye paw\u00F2l Sey\u00E8 a jete. Kote bon konprann yo koulye a?"
        },
        {
          "text": "Se pout\u00E8t sa m\u0027ap pran madanm yo bay l\u00F2t moun. M\u0027ap pran jaden yo bay moun k\u0027ap anvayi peyi yo a. Paske yo tout, gran kou piti, ap f\u00E8 akr\u00E8k d\u00E8y\u00E8 lajan. Ni pwof\u00E8t yo, ni pr\u00E8t yo, yo tout ap twonpe p\u00E8p la pou f\u00E8 lajan."
        },
        {
          "text": "Yo pa pran mal\u00E8 ki rive p\u00E8p mwen an pou anyen. Y\u0027ap plede di: Tout bagay ap mache byen! Pa gen danje! Epi, manti! Anyen p\u0027ap mache."
        },
        {
          "text": "Ou kw\u00E8 yo ta wont pou bagay l\u00E8d yo f\u00E8 yo? Bichi! Yo pa wont menm. Yo pa konn sa ki rele wont. Se pout\u00E8t sa, yo pral tonbe menm jan l\u00F2t yo te tonbe a. L\u00E8 m\u0027a pini yo, se va bout yo. Se Sey\u00E8 a ki di sa."
        },
        {
          "text": "Mwen te soti pou m\u0027 te ranmase p\u00E8p mwen an tankou moun k\u0027ap ranmase rek\u00F2t li. Men, yo te tankou pye rezen san yon rezen ladan l\u0027, tankou pye fig frans san yon fig frans ladan l\u0027. Se pout\u00E8t sa m\u0027 kite etranje pran peyi a nan men yo."
        },
        {
          "text": "P\u00E8p la menm ap di: -Poukisa nou rete bra kwaze konsa? Annou sanble! Ann kouri ale nan lavil ki gen ranpa yo! Se la pou nou mouri. Paske Sey\u00E8 a, Bondye nou an, kondannen nou pou n\u0027 mouri. Li ban nou pwazon pou n\u0027 bw\u00E8, paske nou ant\u00F2 devan li."
        },
        {
          "text": "Nou t\u0027ap tann li ban nou k\u00E8 poze ak lasante. Men anyen pa mache. Nou t\u0027ap tann li vin geri nou, men se p\u00E8 l\u0027ap f\u00E8 nou p\u00E8."
        },
        {
          "text": "L\u00E8nmi deja rive nan z\u00F2n lavil Dann lan. Nou tande souf chwal yo. Tout t\u00E8 a ap tranble l\u00E8 chwal yo ap ranni. L\u00E8nmi an ap vini, l\u0027ap detwi peyi a ansanm ak tou sa ki ladan l\u0027. L\u0027ap kraze lavil yo ansanm ak tout moun ki ladan yo."
        },
        {
          "text": "Sey\u00E8 a di ank\u00F2: -Men m\u0027ap lage s\u00E8pan d\u00E8y\u00E8 nou, move s\u00E8pan nou p\u0027ap ka chame. Y\u0027ap m\u00F2de nou."
        },
        {
          "text": "Anyen pa ka soulaje lapenn mwen! K\u00E8 m\u0027 ap fann!"
        },
        {
          "text": "Koute jan p\u00E8p mwen an ap rele mande sekou toupatou nan peyi a. Gen l\u00E8 Sey\u00E8 a pa sou m\u00F2n Siyon an ank\u00F2? Gen l\u00E8 wa Siyon an pa la ank\u00F2? Sey\u00E8 a reponn: -Poukisa nou f\u00E8 m\u0027 fache konsa? N\u0027ap s\u00E8vi zid\u00F2l, n\u0027ap f\u00E8 s\u00E8vis pou bondye l\u00F2t nasyon yo ki pa vo anyen."
        },
        {
          "text": "P\u00E8p la ap rele: -Sezon chal\u00E8 a fini. Sezon rek\u00F2t la pase. Nou pa sove jouk koulye a!"
        },
        {
          "text": "K\u00E8 m\u0027 ap fann l\u00E8 m\u0027 w\u00E8 jan y\u0027ap kraze p\u00E8p mwen an. M\u0027 pa w\u00E8 sa pou m\u0027 f\u00E8 ank\u00F2! M\u0027 dekouraje n\u00E8t."
        },
        {
          "text": "Pa gen renm\u00E8d pou yo nan peyi Galarad? Pa gen d\u00F2kt\u00E8 ank\u00F2 laba a? Poukisa at\u00F2 p\u00E8p mwen an pa ka jwenn lasante?"
        }
      ]
    },
    {
      "VERS": [
        {
          "text": "Jan mwen ta renmen w\u00E8 t\u00E8t mwen tounen yon sous dlo, de je m\u0027 yo tounen de fontenn k\u0027ap bay dlo, pou m\u0027 kriye lajounen kou lannwit, pou moun yo touye nan p\u00E8p mwen an!"
        },
        {
          "text": "Jan mwen ta renmen jwenn yon ti kote pou m\u0027 rete nan mitan dez\u00E8 a, pou m\u0027 many\u00E8 kite p\u00E8p mwen an, pou m\u0027 al byen lwen yo. Yo yonn pa kenbe paw\u00F2l yo ak Bondye. Se yon bann tr\u00E8t yo ye."
        },
        {
          "text": "Yo toujou pare pou bay manti. Se metye yo sa. Se sa ki penm\u00E8t yo rive vin ch\u00E8f nan peyi a. Y\u0027ap f\u00E8 dezaksyon sou dezaksyon. Yo pa konnen m\u0027 ank\u00F2. Se Sey\u00E8 a menm ki di sa."
        },
        {
          "text": "Se pou tout moun veye k\u00F2 yo ak zanmi yo. Pesonn pa ka f\u00E8 fr\u00E8 yo konfyans. Paske tout fr\u00E8 vle pase devan pw\u00F2p fr\u00E8 yo. Tout moun ap bay zanmi yo kout lang."
        },
        {
          "text": "Yo tout ap woule zanmi yo. Pesonn pa di laverite. Y\u0027ap file lang yo pou bay manti. Y\u0027ap touye t\u00E8t yo nan f\u00E8 mechanste."
        },
        {
          "text": "Y\u0027ap f\u00E8 britalite sou britalite. Y\u0027ap twonpe moun yonn d\u00E8y\u00E8 l\u00F2t. Yo derefize rekon\u00E8t mwen. Se Sey\u00E8 a menm ki di sa."
        },
        {
          "text": "Se pout\u00E8t sa, men sa Sey\u00E8 ki gen tout pouvwa a di: -Mwen pral pase yo nan dife pou m\u0027 netwaye yo tankou yo f\u00E8 l\u0027 pou l\u00F2. Mwen pral sonde yo. P\u00E8p mwen an f\u00E8 tw\u00F2p mechanste. Pou jan yo f\u00E8 mechanste, se sa m\u0027 bliye m\u0027 p\u0027ap f\u00E8 yo."
        },
        {
          "text": "Lang yo tankou ponya wouye. Se manti ase ki nan bouch yo. L\u00E8 y\u0027ap pale ak zanmi yo, se b\u00E8l paw\u00F2l ase ki nan bouch yo. Men nan k\u00E8 yo, se p\u00E8len y\u0027ap pare pou yo."
        },
        {
          "text": "At\u00F2 pou m\u0027 pa ta pini yo pou tout bagay sa yo? At\u00F2 pou m\u0027 pa ta pran revanj mwen sou yon nasyon konsa? Se Sey\u00E8 a menm ki di sa."
        },
        {
          "text": "Mwen di: -Mwen pral kriye, mwen pral plenn pou m\u00F2n yo, mwen pral plenn s\u00F2 patiraj b\u00E8t yo. Paske yo fin boule. Pesonn pa pase la ank\u00F2. Ou pa tande bri yon b\u00E8t ladan yo. Depi zwezo k\u0027ap vole nan sy\u00E8l la jouk b\u00E8t nan bwa, tout met dey\u00F2, y\u0027 ale."
        },
        {
          "text": "M\u0027ap f\u00E8 lavil Jerizal\u00E8m tounen yon pil mazi kote chat mawon rete. M\u0027ap f\u00E8 tout lavil peyi Jida yo tounen dez\u00E8 san pesonn ladan yo."
        },
        {
          "text": "Mwen mande ki moun gen lespri ase pou konprann sa k\u0027ap rive la a? Ki moun Sey\u00E8 a te esplike bagay sa yo? Se pou l\u0027 f\u00E8 moun konnen poukisa peyi a fini konsa, poukisa li boule tankou dez\u00E8 a, poukisa pa gen pesonn ladan l\u0027 ank\u00F2."
        },
        {
          "text": "Sey\u00E8 a reponn mwen: -Sa rive konsa paske p\u00E8p mwen an pa kenbe tou sa mwen te moutre yo. Yo pa koute m\u0027. Yo pa f\u00E8 sa m\u0027 te di yo f\u00E8."
        },
        {
          "text": "Yo f\u00E8 t\u00E8t di pi r\u00E8d, yo rete ap s\u00E8vi zid\u00F2l Baal zans\u00E8t yo te f\u00E8 yo konnen an."
        },
        {
          "text": "Se pout\u00E8t sa, men sa mwen menm, Sey\u00E8 ki gen tout pouvwa a, Bondye p\u00E8p Izray\u00E8l la, m\u0027 di: Mwen pral ba yo z\u00E8b anm\u00E8 pou yo manje, mwen pral ba yo dlo anpwazonnen pou yo bw\u00E8."
        },
        {
          "text": "Mwen pral gaye yo nan mitan yon bann nasyon ni yo menm ni zans\u00E8t yo pa t\u0027 janm konnen. Mwen pral voye l\u00E8nmi f\u00E8 yo lag\u00E8 jouk mwen fin touye yo n\u00E8t."
        },
        {
          "text": "Men sa Sey\u00E8 a di ank\u00F2: -Kalkile sou sa ki gen pou rive a! Rele medam yo pou yo vin kenbe r\u00E8l la pou nou! Voye chache sa ki konn rele yo! F\u00E8 yo vini!"
        },
        {
          "text": "P\u00E8p la di: Di yo f\u00E8 vit vin plenn s\u00F2 nou! Annou kriye, annou f\u00E8 je nou kouri dlo!"
        },
        {
          "text": "Tande r\u00E8l moun yo sou m\u00F2n Siyon an. -Woy! Woy! Gade jan nou fini! Ala wont nou wont! Se pou nou kite peyi nou an! Yo kraze tout kay nou yo."
        },
        {
          "text": "Mwen di: -Nou menm medam, koute sa Sey\u00E8 a ap di. Louvri z\u00F2r\u00E8y nou pou nou tande paw\u00F2l k\u0027ap soti nan bouch li. Moutre pitit fi nou yo jan pou yo plenn. Y\u0027a moutre zanmi fi yo jan pou yo rele."
        },
        {
          "text": "Lanm\u00F2 ap pase nan fenn\u00E8t yo. L\u0027ap antre nan gwo b\u00E8l kay nou yo. Li pase men l\u0027 pran timoun nan lari, ak jenn gason sou plas mache yo."
        },
        {
          "text": "Sey\u00E8 a di: -Kadav yo gaye toupatou, tankou fimye yo simen nan jaden, tankou grap diri moun k\u0027ap ranmase rek\u00F2t yo kite at\u00E8. Pa gen pesonn pou ranmase yo."
        },
        {
          "text": "Piga moun ki gen lespri yo f\u00E8 grandiz\u00E8 d\u00E8ske yo gen bon konprann, ni moun ki vanyan yo d\u00E8ske yo vanyan, ni moun rich yo d\u00E8ske yo rich."
        },
        {
          "text": "Men si yon moun vle f\u00E8 grandiz\u00E8, l\u0027a f\u00E8 grandiz\u00E8 d\u00E8ske li konnen m\u0027, d\u00E8ske li konprann mwen. Paske mwen gen bon k\u00E8, Mwen f\u00E8 sa ki dwat ak sa ki k\u00F2r\u00E8k sou lat\u00E8. Se bagay sa yo ki f\u00E8 m\u0027 plezi. Se mwen Sey\u00E8 a ki di sa."
        },
        {
          "text": "Sey\u00E8 a di ank\u00F2: -Yon jou pral rive kote mwen pral regle moun ki pote mak kontra m\u0027 lan sou k\u00F2 yo, men ki pa konnen m\u0027 nan k\u00E8 yo:"
        },
        {
          "text": "moun peyi Lejip yo, moun peyi Jida yo, moun peyi Edon yo, moun peyi Amon yo, moun peyi Moab yo, moun ki koupe cheve yo kout epi ki rete nan dez\u00E8 a. Yo yonn pa kenbe kontra m\u0027 lan. Wi, ni moun peyi sa yo ni moun p\u00E8p Izray\u00E8l yo, yo yonn pa kenbe kontra m\u0027 lan."
        }
      ]
    },
    {
      "VERS": [
        {
          "text": "Men, koute sa Sey\u00E8 a di sou nou, nou menm moun p\u00E8p Izray\u00E8l yo."
        },
        {
          "text": "Li di konsa: -Piga nou swiv l\u00F2t nasyon yo. Nou pa bezwen p\u00E8di t\u00E8t nou l\u00E8 nou w\u00E8 siy nan sy\u00E8l la. Se moun l\u00F2t nasyon yo ki pou p\u00E8 l\u00E8 konsa."
        },
        {
          "text": "Relijyon moun sa yo pa vo anyen. Yo koupe yon pyebwa nan rakbwa, yo f\u00E8 yon b\u00F2s atizan travay li ak sizo."
        },
        {
          "text": "Yo dekore l\u0027 ak ajan, ak l\u00F2. Yo pran mato ak klou yo kloure l\u0027 pou f\u00E8 l\u0027 kanpe pou l\u0027 pa tonbe."
        },
        {
          "text": "Bondye sa yo kanpe tankou pik\u00E8t nan jaden konkonm. Yo pa ka pale. Se pote pou yo pote yo, paske yo pa ka mache. Nou pa bezwen p\u00E8 yo, yo pa ka f\u00E8 anyen ni an byen ni an mal."
        },
        {
          "text": "Sey\u00E8, pa gen tankou ou! Ou gen pouvwa. Yo respekte ou pou sa ou f\u00E8."
        },
        {
          "text": "Ou se wa tout nasyon. Ki moun ki pa ta gen krentif pou ou! Nan tout moun lespri ki sou lat\u00E8, nan tout ch\u00E8f yo, pa gen tankou ou!"
        },
        {
          "text": "Yo tout se yon bann egare san konprann. Kisa zid\u00F2l bwa yo ka moutre yo pase sa?"
        },
        {
          "text": "Ajan an, se nan peyi Tasis li soti an f\u00E8y plat. L\u00F2 a soti nan peyi Oufaz. Tou sa se travay b\u00F2s atizan ak b\u00F2s f\u00F2jon. Yo pran twal viol\u00E8t ak twal wouj pou f\u00E8 rad mete sou zid\u00F2l yo. Sa tou, se atizan ki f\u00E8 yo ak men."
        },
        {
          "text": "Men ou menm Sey\u00E8, ou se Bondye tout bon an, Bondye vivan an, Wa ki la pou tout tan an. L\u00E8 ou ank\u00F2l\u00E8, tout lat\u00E8 pran tranble, nasyon yo pa ka sip\u00F2te."
        },
        {
          "text": "Nou menm, moun p\u00E8p Izray\u00E8l yo, n\u0027a di moun l\u00F2t nasyon yo konsa: Tout bondye sa yo ki pa t\u0027 f\u00E8 sy\u00E8l la ak lat\u00E8 a pral dispar\u00E8t sou lat\u00E8, yo yonn p\u0027ap rete anba sy\u00E8l la."
        },
        {
          "text": "Sey\u00E8 a te f\u00E8 lat\u00E8 ak f\u00F2s pouvwa li. Li kreye d\u00E8nye bagay ak bon konprann li. Av\u00E8k ent\u00E8lijans li, li louvri sy\u00E8l la anwo lat\u00E8."
        },
        {
          "text": "Li pase l\u00F2d, epi dlo ki anwo sy\u00E8l la pran gwonde. Li f\u00E8 gwo nwaj yo moute soti toupatou. Li f\u00E8 z\u00E8kl\u00E8 yo klere pou f\u00E8 lapli vini. Li f\u00E8 van yo soti kote li te sere yo."
        },
        {
          "text": "L\u00E8 konsa tout moun rete egare, yo pa konprann anyen. Moun k\u0027ap f\u00E8 zid\u00F2l yo wont sa yo f\u00E8 a, paske bondye yo f\u00E8 yo se fo bondye yo ye, yo pa gen lavi nan yo."
        },
        {
          "text": "Yo pa vo anyen. Yo bon pou pase nan betiz. Y\u0027ap dispar\u00E8t l\u00E8 Sey\u00E8 a ap vin regle ak yo."
        },
        {
          "text": "Men, Bondye Jak\u00F2b la pa tankou yo. Se li menm ki f\u00E8 tout bagay. Li chwazi p\u00E8p Izray\u00E8l la pou rele l\u0027 pa l\u0027. Sey\u00E8 ki gen tout pouvwa a, se konsa yo rele l\u0027."
        },
        {
          "text": "Nou menm moun lavil Jerizal\u00E8m, l\u00E8nmi s\u00E8nen nou toupatou. Ranmase pak\u00E8t nou!"
        },
        {
          "text": "Men sa Sey\u00E8 a di nou: Fwa sa a mwen pral mete nou dey\u00F2 nan peyi a. M\u0027ap bare chemen nou pou nou yonn pa chape."
        },
        {
          "text": "Moun Jerizal\u00E8m yo rele: -Ki mal\u00E8 sa a pou nou! Nou pran! Pa gen anyen ki ka sove nou! Nou te kw\u00E8 se yon mal\u00E8 nou ta ka sip\u00F2te."
        },
        {
          "text": "Yo ravaje tout tant nou yo. Yo koupe tout k\u00F2d ki te kenbe yo. Nou p\u00E8di tout pitit nou yo, yo pote yo ale. Pa gen pesonn pou mete tant nou yo kanpe ank\u00F2, pesonn pou moute rido nou yo."
        },
        {
          "text": "Mwen reponn: -Ch\u00E8f nou yo fin p\u00E8di t\u00E8t yo. Yo pa mande Bondye kons\u00E8y. Se pout\u00E8t sa yo pa t\u0027 kapab f\u00E8 anyen. Yo kite p\u00E8p la andebandad."
        },
        {
          "text": "Koute non! Nouv\u00E8l la ap kouri vini! Gen yon gwo mouvman nan peyi b\u00F2 n\u00F2 a. Lame l\u0027 yo pral f\u00E8 lavil peyi Jida yo tounen mazi, kote b\u00E8t nan bwa rete."
        },
        {
          "text": "Sey\u00E8, mwen konnen pesonn pa m\u00E8t t\u00E8t yo, pesonn pa ka kontwole kote yo prale."
        },
        {
          "text": "Korije p\u00E8p ou a, Sey\u00E8. Men, pa peze l\u0027 tw\u00F2p! Pa f\u00E8 k\u00F2l\u00E8 sou li, paske w\u0027a fini av\u00E8 l\u0027."
        },
        {
          "text": "Mete ou ank\u00F2l\u00E8 sou nasyon ki pa konnen ou yo, sou p\u00E8p ki p\u0027ap s\u00E8vi ou yo. Paske se yo menm k\u0027ap fin touye pitit Jak\u00F2b yo. Y\u0027ap touye yo n\u00E8t. Yo fin ravaje peyi kote nou rete a."
        }
      ]
    },
    {
      "VERS": [
        {
          "text": "Sey\u00E8 a pale ak Jeremi, li di l\u0027 konsa:"
        },
        {
          "text": "-Koute kondisyon nou te pase nan kontra a. W\u0027a pale ak moun peyi Jida yo ansanm ak moun ki rete lavil Jerizal\u00E8m yo."
        },
        {
          "text": "W\u0027a di yo men sa Sey\u00E8 a, Bondye p\u00E8p Izray\u00E8l la, di: Madichon pou tout moun ki pa kenbe kondisyon ki nan kontra a."
        },
        {
          "text": "Se kontra sa a mwen te pase ak zans\u00E8t nou yo l\u00E8 mwen t\u0027ap f\u00E8 yo soti kite peyi Lejip, peyi ki te tankou yon gwo dife nan d\u00E8y\u00E8 yo. Mwen te di yo: Se pou nou koute m\u0027, se pou nou f\u00E8 tou sa mwen ban nou l\u00F2d f\u00E8. Se konsa, n\u0027a yon p\u00E8p ki rele m\u0027 pa m\u0027. Mwen menm, m\u0027a s\u00E8l Bondye nou."
        },
        {
          "text": "L\u00E8 sa a m\u0027a kenbe pwom\u00E8s ak gwo s\u00E8man mwen te f\u00E8 bay zans\u00E8t nou yo, pou m\u0027 te ba yo yon bon peyi kote l\u00E8t ak siwo my\u00E8l ap koule tankou dlo. Se peyi sa a ki pa nou j\u00F2di a! Mwen reponn: -Se vre, Sey\u00E8!"
        },
        {
          "text": "Apre sa, Sey\u00E8 a di m\u0027 ank\u00F2: -Al repete tout paw\u00F2l sa yo byen f\u00F2 nan z\u00F2r\u00E8y moun lavil peyi Jida yo, ak nan z\u00F2r\u00E8y moun nan tout lari lavil Jerizal\u00E8m. Di yo: Koute kondisyon ki nan kontra a. F\u00E8 tou sa ki ladan l\u0027."
        },
        {
          "text": "Paske, depi l\u00E8 mwen t\u0027ap f\u00E8 zans\u00E8t nou yo soti kite peyi Lejip jouk rive j\u00F2di a, mwen pa manke av\u00E8ti yo. Depi l\u00E8 sa a m\u0027 d\u00E8y\u00E8 yo, m\u0027ap mande yo pou yo koute sa m\u0027 te di yo!"
        },
        {
          "text": "Men yo pa tande, z\u00F2r\u00E8y yo bouche. Mwen te mande yo pou yo te f\u00E8 tou sa mwen te ba yo l\u00F2d f\u00E8 nan kontra a, men yo derefize. Se konsa mwen pini yo jan m\u0027 te di yo sa nan kontra a."
        },
        {
          "text": "Apre sa, Sey\u00E8 a di m\u0027 konsa: -Moun Jida ak moun lavil Jerizal\u00E8m moute konplo sou do mwen."
        },
        {
          "text": "Yo tonbe ank\u00F2 nan menm peche ak zans\u00E8t yo ki te refize koute sa m\u0027 t\u0027ap di yo. Yo menm tou, yo kouri d\u00E8y\u00E8 l\u00F2t bondye pou f\u00E8 s\u00E8vis pou yo. Ni moun peyi Izray\u00E8l yo, ni moun peyi Jida yo pa kenbe kontra mwen te pase ak zans\u00E8t yo a."
        },
        {
          "text": "Enben! Se mwen menm Sey\u00E8 a k\u0027ap pale: Mwen pral voye yon mal\u00E8 sou yo. Yo p\u0027ap ka chape anba l\u0027. Y\u0027a kriye nan pye m\u0027, mwen p\u0027ap koute yo."
        },
        {
          "text": "L\u00E8 sa a, se pou moun peyi Jida yo ak moun ki rete lavil Jerizal\u00E8m yo al kriye nan pye bondye y\u0027ap s\u00E8vi yo. Se pa pou yo yo te konn boule ofrann yo! Tans\u00E8lman, bondye sa yo p\u0027ap ka sove yo l\u00E8 mal\u00E8 a va rive sou yo."
        },
        {
          "text": "Nou menm moun peyi Jida, nou gen yon bondye pou chak lavil nan peyi a! Nou menm moun lavil Jerizal\u00E8m, mezi lari nou genyen se mezi lot\u00E8l nou bati pou boule ofrann pou Baal, zid\u00F2l k\u0027ap f\u00E8 nou wont la!"
        },
        {
          "text": "Ou menm, Jeremi, ou pa bezwen vin plede pou moun sa yo. Ou pa bezwen plenyen pou yo, ni ou pa bezwen lapriy\u00E8 pou yo. Paske y\u0027a rele nan pye m\u0027 l\u00E8 mal\u00E8 a va rive sou yo, mwen p\u0027ap tande yo."
        },
        {
          "text": "Sey\u00E8 a di ank\u00F2: -P\u00E8p mwen renmen anpil la gen move lide d\u00E8y\u00E8 t\u00E8t yo. Ki dwa yo genyen pou yo vin nan Tanp mwen an? Yo gen l\u00E8 konprann yo ka egzante mal\u00E8 k\u0027ap vin sou yo a av\u00E8k b\u00E8l pwom\u00E8s y\u0027ap f\u00E8 m\u0027 yo, yo ka chape anba l\u0027 av\u00E8k vyann anpil b\u00E8t y\u0027ap ofri pou mwen yo, apre sa pou y\u0027 al pran plezi yo?"
        },
        {
          "text": "Yon l\u00E8, mwen te rele yo: B\u00E8l pye oliv mwen an, plen f\u00E8y, chaje donn. Men, koulye a, m\u0027ap vini ak yon bri loraj, m\u0027ap mete dife nan f\u00E8y li yo, m\u0027ap kase tout branch li yo."
        },
        {
          "text": "Se mwen menm Sey\u00E8 ki gen tout pouvwa a ki te plante p\u00E8p Izray\u00E8l la ansanm ak p\u00E8p Jida a. Men koulye a, mwen pran desizyon pou m\u0027 voye mal\u00E8 sou yo. Se yo menm ki chache l\u0027 av\u00E8k tou sa yo f\u00E8 ki mal: Se yo ki f\u00E8 m\u0027 fache paske y\u0027 al boule ofrann pou Baal!"
        },
        {
          "text": "Sey\u00E8 a f\u00E8 m\u0027 konnen yo t\u0027ap moute yon konplo sou do mwen. Li f\u00E8 m\u0027 w\u00E8 jan yo t\u0027ap manniganse sou do m\u0027 pou yo pran m\u0027."
        },
        {
          "text": "Mwen menm, mwen te tankou yon ti mouton tou dou yo t\u0027ap mennen labatwa, mwen pa t\u0027 konnen se sou do m\u0027 yo t\u0027ap konplote konsa l\u00E8 yo t\u0027ap di: Annou koupe pyebwa ki byen kanpe a. Ann dispar\u00E8t li sou lat\u00E8 pou pesonn pa chonje l\u0027 ank\u00F2."
        },
        {
          "text": "L\u00E8 sa a, mwen lapriy\u00E8, mwen di: -Sey\u00E8 ki gen tout pouvwa a, ou se yon jij ki pa nan patipri. Ou sonde tou sa ki nan k\u00E8 ak nan lide moun. Mwen lage k\u00F2z mwen nan men ou. F\u00E8 m\u0027 w\u00E8 jan w\u0027ap tire revanj ou sou yo."
        },
        {
          "text": "Mesye lavil Anat\u00F2t yo te soti pou yo touye m\u0027. Yo di m\u0027 konsa: O wi, si ou louvri bouch ou pou pale nan non Sey\u00E8 a ank\u00F2, n\u0027ap touye ou."
        },
        {
          "text": "Enben, men sa Sey\u00E8 ki gen tout pouvwa a di: M\u0027 pral regle ak yo! Jenn gason yo pral mouri nan lag\u00E8. Pitit gason ak pitit fi yo pral mouri grangou."
        },
        {
          "text": "L\u00E8 l\u00E8 a va rive pou yo peye pou sa yo f\u00E8 a, m\u0027ap voye yon s\u00E8l mal\u00E8 sou moun lavil Anat\u00F2t yo. Yo yonn p\u0027ap chape."
        }
      ]
    },
    {
      "VERS": [
        {
          "text": "Ou menm Sey\u00E8, ou pa nan patipri. Mwen pa ka nan plede av\u00E8 ou. Men, mwen ta renmen mande ou yon bagay sou sa w\u0027ap f\u00E8 a. Poukisa zaf\u00E8 mechan yo mache byen konsa? Poukisa tout moun malon\u00E8t yo al\u00E8z konsa?"
        },
        {
          "text": "Ou plante yo, yo pran rasin. Yo grandi, yo donnen. Non ou toujou nan bouch yo! Men, nan k\u00E8 yo, yo pa sou b\u00F2 ou."
        },
        {
          "text": "Men, ou menm Sey\u00E8, ou konn ki moun mwen ye, ou w\u00E8 sa m\u0027ap f\u00E8, ou w\u00E8 jan m\u0027 renmen ou. Pote mechan yo ale tankou mouton y\u0027ap mennen labatwa! Kenbe yo la jouk l\u00E8 a va rive pou yo touye yo!"
        },
        {
          "text": "Kil\u00E8 n\u0027a sispann w\u00E8 t\u00E8 a s\u00E8k? Kil\u00E8 n\u0027a sispann w\u00E8 z\u00E8b nan jaden yo ap fennen? Zannimo yo ap mouri, zwezo yo ap depafini. Tou sa, ak\u00F2z mechanste p\u00E8p la k\u0027ap plede di Bondye pa w\u00E8 sa n\u0027ap f\u00E8."
        },
        {
          "text": "Sey\u00E8 a di: -Jeremi, si ou p\u00E8di souf l\u00E8 w\u0027ap kouri ak moun, ki jan ou ka f\u00E8 kouri ak chwal? Si k\u00E8 ou pa poze l\u00E8 tout bagay ap mache byen, si se l\u00E8 peyi a pa an danje, ou gen k\u00E8 poze, kisa w\u0027a f\u00E8 l\u00E8 larivy\u00E8 Jouden ap desann?"
        },
        {
          "text": "Ata fr\u00E8 ou yo, pw\u00F2p fanmi ou yo, ap trayi ou. Yo mete t\u00E8t yo ansanm ak l\u00F2t moun sou do ou. Pa f\u00E8 yo konfyans, menm l\u00E8 ou w\u00E8 yo ap pale byen av\u00E8 ou."
        },
        {
          "text": "Sey\u00E8 a di ank\u00F2: -Mwen lage p\u00E8p Izray\u00E8l la, mwen voye p\u00E8p mwen te chwazi a jete, mwen lage p\u00E8p mwen te renmen anpil la nan men l\u00E8nmi yo."
        },
        {
          "text": "P\u00E8p ki te rele m\u0027 pa m\u0027 lan vire do ban mwen. Tankou yon lyon nan gwo rakbwa, y\u0027ap gwonde sou mwen. Se pout\u00E8t sa mwen pa vle w\u00E8 yo ank\u00F2!"
        },
        {
          "text": "P\u00E8p ki te rele m\u0027 pa m\u0027 lan tankou yon zwazo tout koul\u00E8, malfini s\u00E8nen l\u0027 toupatou. Ale non! Sanble tout b\u00E8t nan bwa. F\u00E8 yo vini pran pa yo nan manje a!"
        },
        {
          "text": "Yon bann ch\u00E8f l\u00F2t nasyon ap sakaje jaden rezen mwen an. Yo kraze jaden m\u0027 lan anba pye yo. Yo f\u00E8 b\u00E8l peyi mwen an tounen yon dez\u00E8 kote moun pa rete."
        },
        {
          "text": "Yo f\u00E8 l\u0027 tounen yon savann. Men, li la devan je m\u0027. Li fini, san anyen ladan l\u0027. Tout peyi a tounen yon dez\u00E8, san pesonn pa di anyen."
        },
        {
          "text": "Moun soti l\u00F2t b\u00F2 m\u00F2n ki nan dez\u00E8 a vin piye. Paske Sey\u00E8 a voye lag\u00E8 pou detwi tout peyi a n\u00E8t. Pesonn pa ka viv ak k\u00E8 poze."
        },
        {
          "text": "Yo plante ble, yo rek\u00F2lte pikan. Yo travay di, sa pa rap\u00F2te yo anyen. Yo wont, rek\u00F2t la pa bay anyen paske Sey\u00E8 a move anpil."
        },
        {
          "text": "Sey\u00E8 a di ank\u00F2: -Men sa Sey\u00E8 a di sou move vwazen p\u00E8p li a ki leve men yo sou peyi li te bay p\u00E8p Izray\u00E8l la pou rele l\u0027 pa l\u0027 la: Mwen pral rache yo soti nan peyi yo a, tankou pyebwa y\u0027ap derasinen. M\u0027a wete moun peyi Jida yo nan mitan yo."
        },
        {
          "text": "Men, l\u00E8 m\u0027a fin rache yo, m\u0027a gen pitye pou yo. M\u0027a f\u00E8 yo tounen lakay yo, nan peyi yo."
        },
        {
          "text": "Si l\u00E8 sa a yo aprann viv byen tankou p\u00E8p mwen, si yo pran non m\u0027 pou f\u00E8 s\u00E8man sa a: Nan non Sey\u00E8 ki vivan an!, menm jan yo te moutre p\u00E8p mwen an pou li f\u00E8 s\u00E8man nan non Baal, enben, l\u00E8 sa a yo menm tou, y\u0027a f\u00E8 pati p\u00E8p mwen an, epi zaf\u00E8 yo va mache byen."
        },
        {
          "text": "Men, si yon nasyon pa koute m\u0027, m\u0027ap rache l\u0027, m\u0027ap derasinen l\u0027, m\u0027ap detwi li n\u00E8t. Se mwen menm Sey\u00E8 a ki di sa."
        }
      ]
    },
    {
      "VERS": [
        {
          "text": "Sey\u00E8 a pale av\u00E8 m\u0027, li di m\u0027 konsa: -Al achte yon sentiwon lenn, mare l\u0027 nan ren ou. Men, piga ou tranpe l\u0027 nan dlo."
        },
        {
          "text": "Se konsa m\u0027 achte yon sentiwon jan Sey\u00E8 a te di m\u0027 lan. Mwen mare l\u0027 nan ren mwen."
        },
        {
          "text": "Apre sa, Sey\u00E8 a pale av\u00E8 m\u0027 ank\u00F2, li di m\u0027 konsa:"
        },
        {
          "text": "-Pran sentiwon lenn ou te achte a, sa ki mare nan ren ou lan, ale b\u00F2 larivy\u00E8 Lefrat la. W\u0027a kache l\u0027 nan yon fant w\u00F2ch."
        },
        {
          "text": "Mwen leve vre, m\u0027 ale b\u00F2 larivy\u00E8 Lefrat la, mwen kache l\u0027 jan Sey\u00E8 a te ban m\u0027 l\u00F2d la."
        },
        {
          "text": "Apre yon bon ti tan, Sey\u00E8 a di m\u0027 konsa: -Leve non! Tounen b\u00F2 larivy\u00E8 Lefrat la, al pran sentiwon mwen te ba ou l\u00F2d kache a."
        },
        {
          "text": "Se konsa, m\u0027 ale b\u00F2 larivy\u00E8 Lefrat la, mwen chache, mwen pran sentiwon an kote m\u0027 te kache l\u0027 la. Men, li te gate, li pa t\u0027 vo anyen ank\u00F2."
        },
        {
          "text": "L\u00E8 sa a, Sey\u00E8 a pale av\u00E8 m\u0027 ank\u00F2, li di m\u0027 konsa:"
        },
        {
          "text": "-Men ki jan mwen pral kraze l\u00F2g\u00E8y moun granpanpan peyi Jida yo, ak gwo l\u00F2g\u00E8y moun lavil Jerizal\u00E8m yo."
        },
        {
          "text": "Moun sa yo se move moun yo ye. Yo refize koute m\u0027 l\u00E8 m\u0027 pale yo. Yo f\u00E8 t\u00E8t di, yo f\u00E8 tout vye lide ki vin nan t\u00E8t yo. Y\u0027 al d\u00E8y\u00E8 l\u00F2t bondye, yo f\u00E8 s\u00E8vis pou yo, yo adore yo. Se konsa y\u0027ap tounen tankou sentiwon lenn lan ki pa bon pou anyen ank\u00F2."
        },
        {
          "text": "Menm jan moun mare sentiwon nan ren yo, se konsa mwen te vle pou moun peyi Jida yo ansanm ak moun lavil Jerizal\u00E8m yo te mare av\u00E8 m\u0027, pou yo te ka yon p\u00E8p apa pou mwen, yon non, yon lwanj, yon b\u00E8l bagay pou mwen. Men yo pa koute m\u0027. Se Sey\u00E8 a menm ki di sa."
        },
        {
          "text": "W\u0027a di yo pawoli sa a: Men sa Sey\u00E8 a, Bondye p\u00E8p Izray\u00E8l la, di: Potich diven f\u00E8t pou mete diven ladan l\u0027. Y\u0027a reponn ou: Men wi, tout potich diven f\u00E8t pou mete diven ladan l\u0027. Se bagay nou konnen."
        },
        {
          "text": "L\u00E8 sa a w\u0027a di yo: Men sa mwen menm Sey\u00E8 a, mwen di: Mwen pral plen vant tout moun nan peyi a ak diven jouk yo sou, depi wa a ki chita sou fot\u00E8y David la, pr\u00E8t yo, pwof\u00E8t yo, jouk d\u00E8nye moun ki rete lavil Jerizal\u00E8m."
        },
        {
          "text": "Apre sa, m\u0027ap frape yo yonn ak l\u00F2t pou yo kraze, granmoun kou timoun, tout ansanm. M\u0027ap san pitye, mwen p\u0027ap kite yonn chape. Mwen p\u0027ap pran priy\u00E8, m\u0027ap touye yo tout."
        },
        {
          "text": "Nou menm p\u00E8p Izray\u00E8l, Sey\u00E8 a ap pale, louvri z\u00F2r\u00E8y nou pou nou tande! Pa f\u00E8 gwo k\u00F2l\u00E8t!"
        },
        {
          "text": "F\u00E8 lwanj Sey\u00E8 a, Bondye nou an, anvan f\u00E8nwa bare nou, pou pye nou pa al bite sou m\u00F2n yo lannwit la, anvan li f\u00E8 limy\u00E8 nou t\u0027ap tann lan tounen yon gwo f\u00E8nwa, yon dekou ki f\u00E8nwa kou lank."
        },
        {
          "text": "Si nou pa koute l\u0027, mwen pral kache k\u00F2 m\u0027 yon kote pou m\u0027 kriye, paske nou gen tw\u00F2p l\u00F2g\u00E8y. Je m\u0027 pral koule dlo, yo pral ponpe dlo, paske yo pral f\u00E8 p\u00E8p Sey\u00E8 a prizonye, yo pral dep\u00F2te yo."
        },
        {
          "text": "Sey\u00E8 a di m\u0027 konsa: -Pale ak wa a ansanm ak manman l\u0027. Di yo desann soti sou fot\u00E8y yo, paske b\u00E8l kouw\u00F2n ki te sou t\u00E8t yo a tonbe at\u00E8."
        },
        {
          "text": "Yo s\u00E8nen tout lavil ki nan sid peyi Jida a. Pesonn pa ka pase. Yo dep\u00F2te d\u00E8nye moun peyi Jida yo. Yo pa kite yonn dey\u00F2."
        },
        {
          "text": "Jerizal\u00E8m, leve je ou gade. Gade l\u00E8nmi ou yo k\u0027ap desann soti nan n\u00F2! Kote moun ki te sou kont ou yo, moun ki t\u0027ap f\u00E8 ou mache t\u00E8t byen wo a?"
        },
        {
          "text": "Kisa w\u0027a di l\u00E8 w\u0027a w\u00E8 moun ou te kw\u00E8 ki te zanmi ou yo leve d\u00E8y\u00E8 ou pou yo vin ch\u00E8f sou ou nan peyi ou? Ou pral nan lapenn tankou yon fanm ansent ki gen tranche."
        },
        {
          "text": "W\u0027a mande t\u00E8t ou: Poukisa tout bagay sa yo ap rive ou? Se paske sa ou te f\u00E8 a te grav anpil kif\u00E8 yo mete ou toutouni, yo f\u00E8 kadejak sou ou."
        },
        {
          "text": "Moun po nwa pa ka chanje koul\u00E8 po yo. Leyopa pa ka wete takte nwa ki sou k\u00F2 li yo. Konsa tou, nou menm ki fin gen labitid f\u00E8 sa ki mal nou pa ka f\u00E8 sa byen."
        },
        {
          "text": "Mwen menm, Sey\u00E8 a, mwen pral gaye yo tankou pay van ap gaye nan savann."
        },
        {
          "text": "Sey\u00E8 a di: Men sa k\u0027ap tann nou. Men sa mwen deside f\u00E8 nou paske nou te bliye m\u0027, nou t\u0027 al mete konfyans nou nan fo bondye."
        },
        {
          "text": "Se mwen menm menm ki pral leve rad nou jouk sou t\u00E8t nou, pou yo w\u00E8 nou toutouni."
        },
        {
          "text": "Mwen te w\u00E8 n\u0027ap f\u00E8 bagay mwen rayi. Tankou yon nonm marye k\u0027ap kouri d\u00E8y\u00E8 madanm l\u00F2t moun, tankou poulen k\u0027ap ranni d\u00E8y\u00E8 jiman, nou kouri d\u00E8y\u00E8 l\u00F2t bondye, n\u0027ap rele nan pye yo. San ankenn wont, n\u0027ap f\u00E8 s\u00E8vis pou yo sou t\u00E8t ti m\u00F2n yo ak nan laplenn. Aa! moun lavil Jerizal\u00E8m, nou fini vre! Kil\u00E8 n\u0027a sispann? Kil\u00E8 n\u0027a many\u00E8 netwaye k\u00E8 nou?"
        }
      ]
    },
    {
      "VERS": [
        {
          "text": "Sey\u00E8 a pale ak Jeremi sou zaf\u00E8 chechr\u00E8s la, li di l\u0027:"
        },
        {
          "text": "-Peyi Jida nan gwo lapenn, lavil li yo ap depafini. Tout moun kouche at\u00E8 ap plenn. Nan lavil Jerizal\u00E8m moun ap rele anmwe!"
        },
        {
          "text": "Grann\u00E8g yo voye domestik yo al chache dlo. L\u00E8 yo rive nan sit\u00E8n yo, yo pa jwenn yon gout dlo. Yo tounen ak veso yo vid. Yo wont, yo pa konn sa pou yo di. Yo bouche figi yo."
        },
        {
          "text": "T\u00E8 a fann fann. Pa gen yon gout lapli. Abitan pa konn sa pou yo f\u00E8. Se men nan t\u00E8t."
        },
        {
          "text": "Nan jaden, kabrit yo met ba, l\u00E8fini, yo sove kite ti kabrit yo, paske pa gen z\u00E8b pou yo manje."
        },
        {
          "text": "Bourik mawon yo rete kanpe sou t\u00E8t ti m\u00F2n yo, y\u0027ap pran fre tankou chen mawon. Je yo bouke, yo pa w\u00E8 ladan yo, paske pa gen z\u00E8b pou yo manje."
        },
        {
          "text": "P\u00E8p la ap rele nan pye Bondye, y\u0027ap di: -Menm si sa nou f\u00E8 a kont pou kondannen nou, ou menm, Sey\u00E8, f\u00E8 kich\u00F2y pou sa ka s\u00E8vi yon lwanj pou ou non! Paske se pa ni de ni twa fwa nou vire do ba ou nan f\u00E8 peche kont ou."
        },
        {
          "text": "Ou se tout espwa p\u00E8p Izray\u00E8l la! Se ou ki delivre nou l\u00E8 mal\u00E8 te pandye sou t\u00E8t nou. Poukisa ou aji tankou yon etranje, tankou yon vwayaj\u00E8 k\u0027ap pase yon nwit ase nan peyi nou an?"
        },
        {
          "text": "Poukisa w\u0027ap f\u00E8 tankou yon moun ki dekontwole, tankou yon s\u00F2lda ki pa gen kouraj pou f\u00E8 anyen pou pesonn? Sey\u00E8, nou s\u00E8ten ou la nan mitan nou. Se p\u00E8p ou nou ye. Tanpri, pa lage nou!"
        },
        {
          "text": "Men sa Sey\u00E8 a di p\u00E8p la: -Wi! Yo renmen al f\u00E8 vakabon, yo pa ka ret an plas. M\u0027 pa kontan ak yo. M\u0027ap chonje tout mal yo f\u00E8, m\u0027ap pini yo pou tout peche yo f\u00E8."
        },
        {
          "text": "Apre sa, Sey\u00E8 a di m\u0027 konsa: -Pa vin mande m\u0027 pou m\u0027 f\u00E8 anyen pou p\u00E8p sa a."
        },
        {
          "text": "Yo te m\u00E8t f\u00E8 j\u00E8n, mwen p\u0027ap tande r\u00E8l yo. Yo te m\u00E8t ofri b\u00E8t pou boule pou mwen ansanm ak grenn jaden, se pa sa k\u0027ap f\u00E8 m\u0027 kontan ak yo. Okontr\u00E8, mwen pral f\u00E8 yo mouri nan lag\u00E8, nan grangou ak anba maladi."
        },
        {
          "text": "L\u00E8 sa a mwen di: -Bondye ki gen tout pouvwa a, ou konnen jan pwof\u00E8t yo ap plede di p\u00E8p la yo pa bezwen p\u00E8, p\u0027ap gen lag\u00E8, grangou p\u0027ap tonbe sou yo, paske ou te pwom\u00E8t y\u0027ap toujou viv ak k\u00E8 poze nan peyi a."
        },
        {
          "text": "Men, Sey\u00E8 a reponn, li di m\u0027 konsa: -Se pa vre sa pwof\u00E8t yo ap di a. Yo pran non m\u0027 pou bay manti! Se pa kras mwen menm ki voye yo. Mwen pa ba yo ankenn l\u00F2d, mwen pa janm pale ak yo. Si yo f\u00E8 vizyon, se pa mwen ki ba yo l\u0027. Si yo di yo konnen sa ki pral rive, se manti. Se lide yo f\u00E8 nan t\u00E8t yo konsa pou twonpe p\u00E8p la, se sa ase yo ka louvri bouch yo di."
        },
        {
          "text": "Se pout\u00E8t sa, men sa Sey\u00E8 a di li pral f\u00E8 pwof\u00E8t li pa t\u0027 janm voye yo men ki pran non l\u0027 pou di p\u00E8p la p\u0027ap gen lag\u00E8 ni grangou nan peyi a: Se nan lag\u00E8 ak nan grangou tout pwof\u00E8t sa yo pral mouri!"
        },
        {
          "text": "Moun yo t\u0027ap bay mesaj sa yo pral fini menm jan an tou. Yo pral mouri nan lag\u00E8 ak nan grangou, yo menm, madanm yo, pitit gason ak pitit fi yo. Yo pral jete kadav yo nan tout lari lavil Jerizal\u00E8m. P\u0027ap gen pesonn pou antere yo. Se konsa m\u0027ap f\u00E8 yo peye mechanste yo."
        },
        {
          "text": "Men sa w\u0027a di yo ank\u00F2: -Se pou je m\u0027 koule dlo san rete lajounen kou lannwit, paske p\u00E8p mwen an tankou yon tifi ki pran gwo frakti, l\u0027ap soufri r\u00E8d soufri."
        },
        {
          "text": "L\u00E8 m\u0027 soti al nan jaden, mwen w\u00E8 kadav moun yo touye nan lag\u00E8. L\u00E8 m\u0027 antre nan lavil la, mwen w\u00E8 moun ap mouri grangou! Pwof\u00E8t yo menm ansanm ak pr\u00E8t yo ap mache nan tout peyi a, yo pa konn sa y\u0027ap f\u00E8."
        },
        {
          "text": "Sey\u00E8, gen l\u00E8 ou voye p\u00E8p Jida a jete n\u00E8t? Eske ou rayi moun m\u00F2n Siyon yo? Poukisa ou frape nou konsa jouk nou pa ka geri a? Nou t\u0027ap tann ou vin delivre nou, anyen pa rive. Nou t\u0027ap tann ou vin geri nou, ou f\u00E8 nou p\u00E8 pi r\u00E8d."
        },
        {
          "text": "Sey\u00E8, nou rekon\u00E8t nou ant\u00F2. Nou rekon\u00E8t zans\u00E8t nou yo te f\u00E8 sa ki mal. Wi, nou tout nou ant\u00F2 devan ou."
        },
        {
          "text": "Chonje ki moun ou ye, pa meprize nou! Jerizal\u00E8m, se la fot\u00E8y pouvwa ou la chita. Pa avili l\u0027. Pa bliye pwom\u00E8s ou yo. Pa kase kontra ou te f\u00E8 ak nou an."
        },
        {
          "text": "Zid\u00F2l moun l\u00F2t nasyon yo pa vo anyen. Pa gen yonn ladan yo ki ka voye lapli. Sy\u00E8l la pou kont pa l\u0027 pa ka bay lapli. Se ou menm ki Sey\u00E8 a, Bondye nou an! Se ou menm ki tout espwa nou, paske se ou menm ki f\u00E8 tout bagay sa yo."
        }
      ]
    },
    {
      "VERS": [
        {
          "text": "L\u00E8 sa a, Sey\u00E8 a di m\u0027 konsa: -Menm si Moyiz ak Samy\u00E8l ta kanpe la pou plede av\u00E8 m\u0027 pou yo, mwen pa t\u0027ap gen pitye pou p\u00E8p sa a. Wete yo devan je m\u0027. F\u00E8 yo ale."
        },
        {
          "text": "L\u00E8 y\u0027a mande ou kote pou yo ale, w\u0027a di yo: Men sa Sey\u00E8 a di: Sa ki la pou mouri anba maladi pral mouri anba maladi! Sa ki la pou mouri nan lag\u00E8 pral mouri nan lag\u00E8! Sa ki la pou mouri grangou pral mouri grangou! Sa ki la pou dep\u00F2te, yo pral dep\u00F2te yo!"
        },
        {
          "text": "Mwen pral voye kat kalite mal\u00E8 sou yo. Se mwen menm Sey\u00E8 a ki di sa: Nepe pou touye yo, chen pou trennen yo pote ale, zwezo nan sy\u00E8l pou devore yo, b\u00E8t nan bwa pou fini ak yo."
        },
        {
          "text": "M\u0027ap f\u00E8 tout nasyon sou lat\u00E8 sezi l\u00E8 y\u0027a w\u00E8 sa ki rive yo pout\u00E8t sa Manase, pitit gason Ezekyas la, te f\u00E8 nan lavil Jerizal\u00E8m l\u00E8 li te wa nan peyi Jida a."
        },
        {
          "text": "Sey\u00E8 a di: -Ki moun ki va gen pitye pou nou, nou menm moun lavil Jerizal\u00E8m? Ki moun ki va pran lapenn pou nou? Ki moun ki va kite sa y\u0027ap f\u00E8 pou vin pran nouv\u00E8l nou?"
        },
        {
          "text": "Se nou menm ki voye m\u0027 jete. Se Sey\u00E8 a menm ki di sa. Se nou menm ki vire do ban mwen. Se konsa, mwen leve men m\u0027 sou nou pou m\u0027 detwi nou, paske mwen bouke pran pasyans ak nou."
        },
        {
          "text": "Nan tout ti bouk nan peyi a, mwen mete nou nan laye pou vannen nou tankou pay. Mwen detwi p\u00E8p mwen an, mwen kite yo san pitit. Men, yo pa kite move chemen yo t\u0027ap swiv la."
        },
        {
          "text": "Mwen f\u00E8 gen plis madanm ki p\u00E8di mari yo nan peyi a pase gen grenn sab b\u00F2 lanm\u00E8. Mwen touye jenn gason nou yo ki te f\u00E8k par\u00E8t nan lavi a. Mwen mete manman yo nan lapenn. M\u0027 rete konsa m\u0027 ba yo k\u00E8 sere ak k\u00E8 sote."
        },
        {
          "text": "Manman ki p\u00E8di s\u00E8t pitit la tonbe san konesans. Souf li kout. Gwo midi, sol\u00E8y kouche pou li. Li wont, li pa konn sa pou l\u0027 f\u00E8 ank\u00F2. M\u0027ap lage sa ki vivan toujou nan nou yo nan men l\u00E8nmi k\u0027ap touye yo. Se mwen menm Sey\u00E8 a ki di sa."
        },
        {
          "text": "Ala yon mal\u00E8 pou mwen! O manman mwen, poukisa ou te f\u00E8 m\u0027? Mwen nan kont, mwen nan pale anpil ak tout moun nan peyi a. Mwen pa prete moun lajan, mwen pa prete lajan nan men moun. Malgre sa, tout moun ap ban m\u0027 madichon."
        },
        {
          "text": "Sey\u00E8, se pou tout madichon yo rive m\u0027 vre si mwen pa s\u00E8vi ou byen, si mwen pa t\u0027 plede av\u00E8 ou pou tout l\u00E8nmi m\u0027 yo, l\u00E8 yo te nan mal\u00E8, l\u00E8 yo te nan tou sak pa bon."
        },
        {
          "text": "Pesonn pa ka kraze bout f\u00E8 k\u0027ap soti nan n\u00F2 a, f\u00E8 ki melanje ak kwiv la."
        },
        {
          "text": "Sey\u00E8 a di m\u0027 ank\u00F2: -M\u0027ap pran tout rich\u00E8s ak tout trez\u00F2 p\u00E8p mwen an, m\u0027ap lage yo nan piyay. Se konsa yo pral peye pou tout peche yo te f\u00E8 toupatou nan peyi a."
        },
        {
          "text": "M\u0027ap f\u00E8 nou tounen domestik l\u00E8nmi nou yo nan yon peyi nou pa konnen, paske nou f\u00E8 m\u0027 f\u00E8 kol\u00E8. Tankou yon dife m\u0027ap boule nou."
        },
        {
          "text": "L\u00E8 sa a mwen di: -Ou menm, Sey\u00E8, ou konn tout bagay. Pa bliye m\u0027 non! Vin pote m\u0027 sekou! Tire revanj pou mwen sou moun k\u0027ap p\u00E8sekite m\u0027 yo! Pa al tw\u00F2 dousman ak yo pou yo pa gen tan touye m\u0027. Chonje se pout\u00E8t ou y\u0027ap joure m\u0027 konsa!"
        },
        {
          "text": "L\u00E8 ou pale av\u00E8 m\u0027, mwen koute tou sa ou di m\u0027. Paw\u00F2l ou yo, se tout plezi m\u0027. Yo f\u00E8 k\u00E8 m\u0027 kontan, paske yo mete m\u0027 apa pou ou, Sey\u00E8, Bondye ki gen tout pouvwa a."
        },
        {
          "text": "Mwen pa p\u00E8di tan m\u0027 chita ak moun k\u0027ap bay blag pou m\u0027 pran plezi m\u0027 ak yo. Ou te pran m\u0027 anba pony\u00E8t ou. M\u0027 mete k\u00F2 m\u0027 sou kote, paske ou te f\u00E8 m\u0027 fache menm jan av\u00E8 ou!"
        },
        {
          "text": "Poukisa m\u0027ap soufri san rete konsa? Poukisa kote m\u0027 blese a pa ka geri? M\u0027 pa ka jwenn renm\u00E8d pou li. Gen l\u00E8 ou soti pou ou woule m\u0027? Ou tankou yon sous ki bay dlo l\u00E8 l\u0027 vle."
        },
        {
          "text": "Men sa Sey\u00E8 a reponn mwen: -Si ou tounen vin jwenn mwen, m\u0027ap resevwa ou, w\u0027a kanpe devan m\u0027 ank\u00F2 pou ou s\u00E8vi m\u0027. Si ou sispann pale anl\u00E8 pou se bon paw\u00F2l k\u0027ap soti nan bouch ou ase, m\u0027a f\u00E8 ou pale pou mwen ank\u00F2. L\u00E8 sa a, se p\u00E8p la ki va tounen vin jwenn ou. Ou p\u0027ap bezwen al d\u00E8y\u00E8 yo."
        },
        {
          "text": "M\u0027ap f\u00E8 ou kanpe devan moun sa yo tankou yon miray f\u00E8t an kwiv byen solid. Y\u0027a goumen av\u00E8 ou, men yo p\u0027ap ka f\u00E8 ou anyen. M\u0027ap kanpe la av\u00E8 ou pou m\u0027 pwoteje ou, pou m\u0027 delivre ou. Se mwen menm Sey\u00E8 a ki di sa."
        },
        {
          "text": "M\u0027ap delivre ou anba men mechan yo, m\u0027ap f\u00E8 ou soti anba pony\u00E8t lwijanboje yo."
        }
      ]
    },
    {
      "VERS": [
        {
          "text": "Sey\u00E8 a pale av\u00E8 m\u0027 ank\u00F2, li di m\u0027 konsa:"
        },
        {
          "text": "-Pinga ou marye pou ou pa gen ni pitit gason ni pitit fi yon kote konsa."
        },
        {
          "text": "Paske se mwen menm Sey\u00E8 a k\u0027ap di ou sa ki pral rive pitit gason ak pitit fi ki f\u00E8t isit la, sa ki pral rive manman ak papa k\u0027ap f\u00E8 pitit nan peyi a."
        },
        {
          "text": "Move maladi pral touye yo. P\u0027ap gen moun ni pou kriye pou yo ni pou antere yo. Kadav yo va tounen fimye at\u00E8 a. Y\u0027ap mouri nan lag\u00E8, y\u0027ap mouri grangou. Kadav yo ap s\u00E8vi manje pou zwezo nan sy\u00E8l ak b\u00E8t nan bwa."
        },
        {
          "text": "Wi, men sa Sey\u00E8 a di ank\u00F2: -Pa antre nan kay kote ki gen lanm\u00F2. Pa kriye pou pesonn! Pa moutre moun sa yo ou nan lapenn pou yo, paske mwen p\u0027ap kite yo ak k\u00E8 poze ank\u00F2. Se mwen Sey\u00E8 a ki di sa. Mwen p\u0027ap gen pitye pou yo ank\u00F2. Mwen p\u0027ap f\u00E8 byen pou yo ank\u00F2."
        },
        {
          "text": "Tout moun nan peyi a pral mouri, rich kou p\u00F2v. Yo p\u0027ap antere yo. Pesonn p\u0027ap kriye pou yo. Pesonn p\u0027ap ni make k\u00F2 yo ak kouto, ni koupe cheve nan t\u00E8t yo, pou moutre yo nan lapenn pou yo."
        },
        {
          "text": "Pesonn p\u0027ap manje pen ak diven av\u00E8k moun ki nan lapenn, av\u00E8k moun ki gen lanm\u00F2 nan fanmi yo. Pesonn p\u0027ap moutre yo nan lapenn ak moun ki p\u00E8di papa yo osinon manman yo."
        },
        {
          "text": "Pa antre nan kay kote y\u0027ap f\u00E8 f\u00E8t non plis. Pa chita sou tab pou manje bw\u00E8 ak yo."
        },
        {
          "text": "Paske men sa mwen menm, Sey\u00E8 a ki gen tout pouvwa a, Bondye p\u00E8p Izray\u00E8l la, mwen di: Nou tout k\u0027ap viv isit la, m\u0027ap f\u00E8 nou w\u00E8 m\u0027ap f\u00E8 tout moun sispann f\u00E8 k\u00E8 yo kontan, sispann f\u00E8 f\u00E8t l\u00E8 y\u0027ap marye."
        },
        {
          "text": "L\u00E8 w\u0027a di yo tou sa, y\u0027a mande ou: Men, poukisa Sey\u00E8 a pran desizyon pou li voye gwo mal\u00E8 sa a sou nou? Kisa nou f\u00E8 ki mal? Ki krim nou f\u00E8 ki pa f\u00E8 Sey\u00E8 a, Bondye nou an, plezi?"
        },
        {
          "text": "L\u00E8 sa a, w\u0027a reponn yo: -Men sa Sey\u00E8 a di: Se paske zans\u00E8t nou yo te vire do ban mwen, y\u0027 al d\u00E8y\u00E8 l\u00F2t Bondye. Yo f\u00E8 s\u00E8vis pou yo, yo adore yo, yo vire do ban mwen. Yo pa kenbe l\u00F2d mwen te ba yo."
        },
        {
          "text": "L\u00E8fini, nou menm nou f\u00E8 pi mal pase yo. Nou tout ap f\u00E8 t\u00E8t di, n\u0027ap swiv tout vye lide ki pase nan t\u00E8t nou, nou pa vle koute m\u0027."
        },
        {
          "text": "Se konsa, m\u0027ap mete nou dey\u00F2 nan peyi sa a, m\u0027ap voye nou nan yon peyi ni nou menm ni zans\u00E8t nou yo pa t\u0027 janm konnen. Se la nou pral s\u00E8vi l\u00F2t bondye lajounen kou lannwit. Mwen p\u0027ap f\u00E8 pa nou ank\u00F2."
        },
        {
          "text": "Se konsa, men sa Sey\u00E8 a di: -Yon jou va rive l\u00E8 moun p\u00E8p Izray\u00E8l yo p\u0027ap di l\u00E8 y\u0027ap f\u00E8 s\u00E8man: Se nan non Sey\u00E8 a ki vivan, li menm ki te f\u00E8 nou soti kite peyi Lejip."
        },
        {
          "text": "L\u00E8 sa a, y\u0027a di pito: Se nan non Sey\u00E8 a ki vivan, li menm ki f\u00E8 p\u00E8p Izray\u00E8l la soti kite peyi nan n\u00F2 a ak tout l\u00F2t peyi kote li te gaye yo. Wi, m\u0027ap mennen yo tounen nan peyi mwen te bay zans\u00E8t yo a."
        },
        {
          "text": "Sey\u00E8 a di ank\u00F2: -Mwen voye chache anpil moun ki konn f\u00E8 lap\u00E8ch pou vin pran yo. Apre sa, m\u0027ap voye chache kantite moun ki konn f\u00E8 lachas pou kouri d\u00E8y\u00E8 yo sou tout m\u00F2n, sou tout ti m\u00F2n, jouk nan twou w\u00F2ch."
        },
        {
          "text": "Je m\u0027 louvri sou tou sa y\u0027ap f\u00E8. Anyen pa kache pou mwen. Yo m\u00E8t kache k\u00F2 yo jan yo vle, mwen w\u00E8 tou sa yo f\u00E8 ki mal."
        },
        {
          "text": "Pou konmanse, m\u0027ap f\u00E8 yo peye doub pou tout peche yo, pou tou sa yo f\u00E8 ki mal, paske yo derespekte tout peyi m\u0027 lan ak vye zid\u00F2l yo ki tankou kadav santi. Yo plen peyi a ak fo bondye."
        },
        {
          "text": "Sey\u00E8, ou menm ki tout pwoteksyon mwen, ou menm ki ban m\u0027 tout f\u00F2s mwen, se b\u00F2 kote ou mwen kouri l\u00E8 mwen nan pwobl\u00E8m. Moun l\u00F2t nasyon yo va soti byen lwen, nan d\u00E8nye bout lat\u00E8 pou yo vin nan pye ou. Y\u0027a di: -Sa zans\u00E8t nou yo te mouri kite pou nou yo pa bondye tout bon. Se yon bann zid\u00F2l ki pa vo anyen."
        },
        {
          "text": "Eske moun ka f\u00E8 bondye pa yo? Zid\u00F2l sa yo pa bondye tout bon."
        },
        {
          "text": "Se konsa, fwa sa a, mwen pral f\u00E8 yo konprann. Fwa sa a, mwen pral f\u00E8 yo konnen f\u00F2s pony\u00E8t mwen. L\u00E8 sa a, y\u0027a konnen se mwen menm ki Bondye s\u00E8l M\u00E8t la."
        }
      ]
    },
    {
      "VERS": [
        {
          "text": "Sey\u00E8 a di: -Yo ekri peche moun Jida yo ak yon sizo an f\u00E8. Li make nan k\u00E8 nou ak yon pwent an dyaman. Li grave sou kat kwen lot\u00E8l nou yo,"
        },
        {
          "text": "pou pitit yo ka chonje tout lot\u00E8l yo ak tout poto repozwa yo plante b\u00F2 pyebwa plen f\u00E8y sou t\u00E8t m\u00F2n yo."
        },
        {
          "text": "Nou menm k\u0027ap f\u00E8 s\u00E8vis sou m\u00F2n yo, nan mitan pyebwa yo, m\u0027ap f\u00E8 moun vin piye rich\u00E8s nou yo ak trez\u00F2 nou yo pout\u00E8t peche nou te f\u00E8 sou m\u00F2n yo toupatou nan peyi a."
        },
        {
          "text": "Se nou menm ank\u00F2 ki pral bay peyi mwen te ban nou an. M\u0027ap f\u00E8 nou tounen domestik l\u00E8nmi nou yo, nan yon peyi nou pa t\u0027 janm konnen paske nou te f\u00E8 m\u0027 fache. K\u00F2l\u00E8 m\u0027 tankou yon dife ki p\u0027ap janm mouri."
        },
        {
          "text": "Men sa Sey\u00E8 a di ank\u00F2: -Madichon pou moun ki vire do ban mwen pou mete konfyans yo nan moun par\u00E8y yo, pou konte sou sa moun ap f\u00E8 pou yo."
        },
        {
          "text": "Y\u0027ap tankou yon ti pyebwa nan dez\u00E8 k\u0027ap pouse nan yon t\u00E8 s\u00E8k, san dlo, nan yon t\u00E8 sale kote p\u00E8sonn pa rete. Yo p\u0027ap janm w\u00E8 zaf\u00E8 yo mache byen."
        },
        {
          "text": "benediksyon pou moun ki mete konfyans yo nan Sey\u00E8 a, wi, pou moun ki mete tout espwa yo nan li."
        },
        {
          "text": "L\u0027ap tankou pyebwa yo plante b\u00F2 larivy\u00E8, k\u0027ap plonje rasin li nan dlo. Li pa p\u00E8 anyen l\u00E8 sezon chal\u00E8 rive, paske f\u00E8y li yo ap toujou v\u00E8t. Te m\u00E8t gen yon lanne chechr\u00E8s, sa pa f\u00E8 l\u0027 anyen, l\u0027ap toujou donnen."
        },
        {
          "text": "Pa gen anyen ki ka twonpe moun pase sa ki nan k\u00E8 l\u00F2t moun. Pa gen renm\u00E8d pou sa. Ki moun ki ka rive konprann sa k\u0027ap pase nan k\u00E8 l\u00E8z\u00F2m?"
        },
        {
          "text": "Mwen menm Sey\u00E8 a, mwen konnen tout lide ki nan t\u00E8t yo, mwen sonde santiman ki nan k\u00E8 yo. M\u0027ap bay chak moun sa yo merite dapre jan yo mennen bak yo."
        },
        {
          "text": "Moun k\u0027ap f\u00E8 mal pou yo ka rive rich, yo tankou zwezo k\u0027ap kouve ze yo pa t\u0027 ponn. Yo poko par\u00E8t, y\u0027ap p\u00E8di tou sa yo te genyen. Anvan yo mouri, yo gen tan p\u00E8di t\u00E8t yo."
        },
        {
          "text": "Tanp nou an tankou yon b\u00E8l fot\u00E8y ki kanpe sou t\u00E8t m\u00F2n lan depi nan konmansman."
        },
        {
          "text": "Sey\u00E8! Se ou ki tout espwa p\u00E8p Izray\u00E8l la. Tout moun ki lage ou pral wont. Moun ki vire do ba ou ap dispar\u00E8t tankou non ki ekri sou sab, paske yo lage ou, Sey\u00E8, ou menm ki sous dlo fre a."
        },
        {
          "text": "Sey\u00E8, geri m\u0027 non, m\u0027a gaya! Delivre m\u0027 non, m\u0027a sove! Se pou ou m\u0027a f\u00E8 lwanj."
        },
        {
          "text": "Moun yo ap di mwen: Kote sa Sey\u00E8 a te di a? Se pou l\u0027 rive vre!"
        },
        {
          "text": "Men, Sey\u00E8, mwen pa t\u0027 janm kole d\u00E8y\u00E8 ou pou ou te voye mal\u00E8 sou yo! Mwen pa t\u0027 janm mande pou move tan tonbe sou yo! Sey\u00E8, ou konn sa! Se devan ou mwen te di tou sa m\u0027 te di."
        },
        {
          "text": "Tanpri, pa kite sa vire mal pou mwen! Jou mal\u00E8 se ou ki tout pwoteksyon m\u0027!"
        },
        {
          "text": "Se moun k\u0027ap chache touye m\u0027 yo ki pou wont. Pa mwen. Se yo ki pou gen k\u00E8 kase. Pa mwen. F\u00E8 mal\u00E8 tonbe sou yo. Kraze yo an miy\u00E8t moso!"
        },
        {
          "text": "Men sa Sey\u00E8 a di ank\u00F2: -Al kanpe b\u00F2 P\u00F2tay P\u00E8p la, kote wa Jida yo pase pou antre soti nan lavil la. W\u0027a bay mesaj sa a. L\u00E8fini, al kanpe b\u00F2 tout l\u00F2t p\u00F2tay lavil yo, w\u0027a di menm bagay la."
        },
        {
          "text": "W\u0027a di yo: Nou menm, wa peyi Jida ak tout moun nan peyi a, nou tout moun lavil Jerizal\u00E8m ki pase nan p\u00F2tay sa yo, koute sa Sey\u00E8 a di:"
        },
        {
          "text": "Li te di si nou renmen lavi nou, pa pote ankenn chay jou repo a. Pa kite yo pote chay antre nan p\u00F2tay lavil Jerizal\u00E8m yo."
        },
        {
          "text": "Pa pote chay soti lakay nou jou repo a. Piga nou f\u00E8 ankenn travay jou sa a. Se pou nou mete jou repo a apa pou Sey\u00E8 a, jan mwen te bay zans\u00E8t nou yo l\u00F2d la."
        },
        {
          "text": "Men zans\u00E8t nou yo pa t\u0027 koute m\u0027, yo pa okipe sa m\u0027 te di yo a. Yo f\u00E8 t\u00E8t di. Yo pa obeyi m\u0027. Yo derefize f\u00E8 sa m\u0027 te di yo f\u00E8."
        },
        {
          "text": "Men sa mwen menm, Sey\u00E8 a, mwen di: Si nou menm nou koute l\u00F2d mwen ban nou, si nou pa kite pesonn pote chay antre nan p\u00F2tay lavil la jou repo a, si nou kenbe jou repo a tankou yon jou nou mete apa pou mwen, si nou pa f\u00E8 ankenn travay jou sa a,"
        },
        {
          "text": "l\u00E8 sa a, wa nou yo va antre nan p\u00F2tay lavil Jerizal\u00E8m yo ansanm ak ch\u00E8f nou yo. Y\u0027a chita sou fot\u00E8y wa David la. Yo menm ansanm ak tout p\u00E8p Jida a ak moun lavil Jerizal\u00E8m yo, y\u0027a moute cha lag\u00E8 yo ak chwal yo. Ap toujou plen moun nan lavil Jerizal\u00E8m."
        },
        {
          "text": "Moun va soti nan tout lavil peyi Jida yo, nan tout vwazinaj lavil Jerizal\u00E8m lan, y\u0027a soti nan peyi moun Benjamen yo, nan z\u00F2n ki nan pye m\u00F2n yo, nan m\u00F2n yo ak nan sid peyi Jida a, y\u0027a pote b\u00E8t pou boule n\u00E8t pou Sey\u00E8 a, b\u00E8t pou yo touye sou lot\u00E8l li a, ofrann grenn jaden yo ak lansan, ansanm ak ofrann pou di Bondye m\u00E8si nan kay Sey\u00E8 a."
        },
        {
          "text": "Tans\u00E8lman, si nou pa koute m\u0027, si nou pa mete jou repo a apa pou Bondye, si jou sa a nou pote chay, si nou kite moun antre nan p\u00F2tay lavil Jerizal\u00E8m yo ak chay, m\u0027ap mete dife nan p\u00F2tay li yo. Dife a va boule tout gwo kay lavil Jerizal\u00E8m yo. Pesonn p\u0027ap ka touye dife sa a."
        }
      ]
    },
    {
      "VERS": [
        {
          "text": "Sey\u00E8 a pale ak Jeremi ank\u00F2, li di l\u0027 konsa:"
        },
        {
          "text": "-Leve non! Desann kay b\u00F2s k\u0027ap f\u00E8 krich yo. Rive la, m\u0027a ba ou yon mesaj."
        },
        {
          "text": "Mwen desann vre kay b\u00F2s k\u0027ap f\u00E8 krich yo. Mwen w\u00E8 msye t\u0027ap bay yon krich f\u00F2m nan tou a."
        },
        {
          "text": "Depi krich li t\u0027ap f\u00E8 a pa t\u0027 soti byen, li kraze l\u0027, li pran t\u00E8 a, li f\u00E8 yon l\u00F2t krich av\u00E8 l\u0027 jan li te vle f\u00E8 l\u0027 la."
        },
        {
          "text": "L\u00E8 sa a, Sey\u00E8 a di m\u0027 konsa:"
        },
        {
          "text": "-Nou menm p\u00E8p Izray\u00E8l, \u00E8ske mwen pa gen dwa f\u00E8 ak nou sa b\u00F2s la f\u00E8 ak t\u00E8 a? Nou nan men mwen menm jan t\u00E8 a nan men b\u00F2s k\u0027ap f\u00E8 krich la, tande!"
        },
        {
          "text": "Yon l\u00E8 mwen pran desizyon pou m\u0027 derasinen yon nasyon osinon yon peyi ki gen wa, pou m\u0027 kraze l\u0027, pou m\u0027 detwi l\u0027."
        },
        {
          "text": "Men, si nasyon an chanje, si li sispann f\u00E8 mechanste ki lak\u00F2z mwen te move a, m\u0027ap chanje lide, m\u0027 p\u0027ap f\u00E8 l\u0027 sa m\u0027 te f\u00E8 lide f\u00E8 l\u0027 la."
        },
        {
          "text": "Yon l\u00F2t l\u00E8, mwen pran desizyon pou m\u0027 leve yon nasyon osinon pou m\u0027 f\u00E8 gouv\u00E8nman yon wa kanpe."
        },
        {
          "text": "Men, si nasyon an f\u00E8 sa ki pa f\u00E8 m\u0027 plezi, si li pa koute m\u0027, mwen p\u0027ap f\u00E8 tout byen mwen te f\u00E8 lide f\u00E8 pou li a."
        },
        {
          "text": "Bon! Koulye a, ou pral pale ak moun peyi Jida yo ansanm ak moun lavil Jerizal\u00E8m yo. Men sa Sey\u00E8 a voye di yo: M\u0027ap pare yon mal\u00E8 pou nou. Mwen f\u00E8 lide pini nou. Se pou nou chanje, se pou nou kite move pant n\u0027ap swiv la. Chache viv pi byen, many\u00E8 sispann f\u00E8 sa ki mal."
        },
        {
          "text": "Y\u0027ap reponn ou: Se tan ou w\u0027ap p\u00E8di! N\u0027ap toujou kenbe t\u00E8t ak Bondye. N\u0027ap toujou f\u00E8 tout vye lide ki nan t\u00E8t nou."
        },
        {
          "text": "L\u00E8 sa a, Sey\u00E8 a di ank\u00F2: -Al mande moun l\u00F2t nasyon yo si yo te janm tande yon bagay konsa rive anvan sa? Moun p\u00E8p Izray\u00E8l yo f\u00E8 yon bann bagay moun pa ka gade!"
        },
        {
          "text": "Eske ou janm w\u00E8 pa gen lan\u00E8j sou w\u00F2ch nan t\u00E8t m\u00F2n peyi Liban yo? Eske ou janm w\u00E8 ti sous dlo fre k\u0027ap desann soti nan m\u00F2n yo cheche?"
        },
        {
          "text": "Men, p\u00E8p mwen an bliye m\u0027. Y\u0027ap boule lansan pou zid\u00F2l ki pa vo anyen. Kif\u00E8 yo kite chemen pou yo te swiv la, chemen yo t\u0027ap swiv depi nan tan lontan an, yo pran mache nan raje, kote ki pa gen chemen trase."
        },
        {
          "text": "Yo f\u00E8 peyi a tounen yon savann dezole, tout moun se mete men nan t\u00E8t! Tout moun k\u0027ap pase b\u00F2 la pral sezi w\u00E8 sa. Yo pral souke t\u00E8t yo."
        },
        {
          "text": "Se konsa mwen pral gaye yo devan l\u00E8nmi yo, menm jan van l\u00E8s gaye pousy\u00E8. M\u0027ap vire do ba yo l\u00E8 mal\u00E8 va tonbe sou yo. M\u0027 p\u0027ap okipe yo menm."
        },
        {
          "text": "L\u00E8 sa a, p\u00E8p la va di: -Annou moute yon konplo sou do Jeremi. N\u0027a toujou jwenn pr\u00E8t pou di nou sa Bondye vle. Va toujou gen moun ki gen bon konprann pou ban nou kons\u00E8y. Va toujou gen pwof\u00E8t pou f\u00E8 nou konnen mesaj Bondye yo. Annou w\u00E8! Ann touye l\u0027 anba kout lang. Nou pa bezwen tande sa l\u0027ap di nou la a."
        },
        {
          "text": "L\u00E8 sa a, mwen lapriy\u00E8, mwen di: -O Sey\u00E8! Tande sa m\u0027ap di ou. Koute sa moun ki pa vle w\u00E8 m\u0027 yo ap di sou mwen."
        },
        {
          "text": "L\u00E8 yon moun f\u00E8 ou byen, \u00E8ske se mal pou ou f\u00E8 li? Yo fouye yon twou pou f\u00E8 m\u0027 tonbe ladan l\u0027. Chonje jan m\u0027 te kanpe devan ou pou m\u0027 te pale pou yo, pou m\u0027 te mande ou pa f\u00E8 k\u00F2l\u00E8 sou yo."
        },
        {
          "text": "Koulye a, Sey\u00E8, se pou ou f\u00E8 pitit yo mouri grangou. Se pou ou kite yo mouri anba kout nepe. Se pou madanm yo p\u00E8di pitit yo ansanm ak mari yo. Se pou maladi lap\u00E8s touye mesye yo. Se pou jenn gason yo mouri nan lag\u00E8."
        },
        {
          "text": "Y\u0027ap rete konsa, w\u0027ap voye yon bann piyaj\u00E8 sou yo. L\u00E8 sa a se va r\u00E8l nan tout kay yo. Tou sa, paske yo te fouye yon twou pou f\u00E8 m\u0027 tonbe ladan l\u0027. Yo te mete p\u00E8len pou mwen sou wout mwen."
        },
        {
          "text": "Men ou menm, Sey\u00E8, ou konnen tout konplo y\u0027ap f\u00E8 pou touye m\u0027. Pa padonnen mechanste yo. Pa janm padonnen peche yo. Se pou yo tonbe at\u00E8 la devan je ou. L\u00E8 ou an k\u00F2l\u00E8, regle yo."
        }
      ]
    },
    {
      "VERS": [
        {
          "text": "Sey\u00E8 a di m\u0027 konsa: -Leve al achte yon kannari. L\u00E8fini, pran k\u00E8k ch\u00E8f fanmi ak k\u00E8k ch\u00E8f pr\u00E8t av\u00E8 ou."
        },
        {
          "text": "W\u0027a soti lavil la, w\u0027a pase nan p\u00F2tay Kannari Kraze, b\u00F2 Fon Benn Inon an. L\u00E8 w\u0027a rive la, w\u0027a pale byen f\u00F2 pou di yo mesaj m\u0027a ba ou a."
        },
        {
          "text": "Men sa w\u0027a di yo: -Nou menm wa peyi Jida yo, ansanm ak tout moun ki rete lavil Jerizal\u00E8m yo, koute mesaj Sey\u00E8 a. Men sa Sey\u00E8 ki gen tout pouvwa a, Bondye p\u00E8p Izray\u00E8l la, di: Mwen pral mennen yon s\u00E8l mal\u00E8 isit la. L\u00E8 moun va pran nouv\u00E8l la, yo p\u0027ap vle kw\u00E8 z\u00F2r\u00E8y yo."
        },
        {
          "text": "M\u0027ap f\u00E8 sa paske yo vire do ban mwen. Yo pran peyi a pou f\u00E8 bagay yo pa t\u0027 dwe f\u00E8, yo boule lansan pou bondye moun l\u00F2t nasyon yo, bondye ni yo menm, ni zans\u00E8t yo, ni wa peyi Jida yo pa t\u0027 janm konnen. Epi yo touye yon pak\u00E8t ti inonsan."
        },
        {
          "text": "Yo moute l\u00F2t lot\u00E8l pou Baal. Yo pran pitit yo, yo touye yo, yo boule yo n\u00E8t nan dife pou Baal, bagay mwen pa janm mande yo f\u00E8, bagay mwen pa janm louvri bouch mwen di, bagay ki pa janm vin nan lide m\u0027."
        },
        {
          "text": "Enben! Se konsa yon jou ap vini. Se mwen menm Sey\u00E8 a k\u0027ap pale. Yo p\u0027ap janm rele isit la Tof\u00E8t, ni Fon Benn Inon. Y\u0027a rele l\u0027 Fon Masak la."
        },
        {
          "text": "Se isit la mwen pral kraze tout plan moun peyi Jida ak moun lavil Jerizal\u00E8m yo t\u0027ap f\u00E8 yo. M\u0027ap f\u00E8 l\u00E8nmi yo touye yo nan lag\u00E8. M\u0027ap f\u00E8 yo mouri anba men moun ki soti pou touye yo. L\u00E8fini, m\u0027ap kite kadav yo s\u00E8vi manje pou zwazo nan sy\u00E8l la ak b\u00E8t nan bwa."
        },
        {
          "text": "M\u0027ap f\u00E8 lavil Jerizal\u00E8m tounen dez\u00E8. Moun va sezi w\u00E8 sa. Tout moun k\u0027ap pase b\u00F2 la pral sezi, y\u0027ap mete men nan t\u00E8t l\u00E8 y\u0027a w\u00E8 dega ki f\u00E8t ladan l\u0027."
        },
        {
          "text": "L\u00E8 l\u00E8nmi yo, moun ki soti pou touye yo, va s\u00E8nen lavil la, sa va ba yo yon s\u00E8l k\u00E8 sere, sa va lage yo nan yon s\u00E8l miz\u00E8, y\u0027a manje pw\u00F2p pitit gason ak pw\u00F2p pitit fi yo. Yonn pral manje l\u00F2t."
        },
        {
          "text": "L\u00E8 sa a, Sey\u00E8 a di m\u0027: -W\u0027a kraze kannari a devan je mesye ki t\u0027 al av\u00E8 ou yo."
        },
        {
          "text": "W\u0027a di yo: Men paw\u00F2l Sey\u00E8 ki gen tout pouvwa a: Mwen pral kraze p\u00E8p sa a ak tout lavil sa a. Yo pral tankou yon kannari kraze ki pa ka ranje ank\u00F2. Yo pral antere moun ata nan Tof\u00E8t, paske p\u0027ap gen plas ank\u00F2 l\u00F2t kote pou antere yo."
        },
        {
          "text": "Se sa mwen pwom\u00E8t pou m\u0027 f\u00E8 lavil sa a ansanm ak tout moun ki rete ladan l\u0027 yo. M\u0027ap f\u00E8 lavil la tounen tankou Tof\u00E8t."
        },
        {
          "text": "Wi, kay lavil Jerizal\u00E8m yo ansanm ak kay wa peyi Jida yo ap tankou Tof\u00E8t. Yo p\u0027ap ka s\u00E8vi pou moun k\u0027ap s\u00E8vi Bondye. Wi, tout kay sa yo se kote yo te moute anwo sou teras pou boule lansan pou zetwal, pou ofri diven bay l\u00F2t bondye."
        },
        {
          "text": "L\u00E8fini, Jeremi kite Tof\u00E8t kote Sey\u00E8 a te voye l\u0027 al bay mesaj li a, li al kanpe nan gwo lakou Tanp lan. Li di p\u00E8p la konsa:"
        },
        {
          "text": "-Men paw\u00F2l Sey\u00E8 ki gen tout pouvwa a, Bondye p\u00E8p Izray\u00E8l la: Mwen pral voye sou lavil sa a ansanm ak tout ti bouk ki sou kont li yo, tout chatiman mwen te di m\u0027ap voye yo, paske yo f\u00E8 t\u00E8t di, yo pa vle koute sa m\u0027 di yo."
        }
      ]
    },
    {
      "VERS": [
        {
          "text": "Pachou, pitit gason Im\u00E8 a, te tande Jeremi t\u0027ap di tout bagay sa yo. Pachou te yon pr\u00E8t ki te ch\u00E8f reskonsab Tanp Sey\u00E8 a."
        },
        {
          "text": "Li f\u00E8 yo bat Jeremi, l\u00E8fini li mete l\u0027 nan s\u00E8p ki te b\u00F2 gwo P\u00F2tay Benjamen an nan Tanp Sey\u00E8 a."
        },
        {
          "text": "Nan denmen maten, Pachou f\u00E8 yo wete Jeremi nan s\u00E8p la. L\u00E8 sa a, Jeremi di l\u0027 konsa: -Sey\u00E8 a chanje non ou. Li pa rele ou Pachou ank\u00F2. Li menm li rele ou: Mal\u00E8 toupatou."
        },
        {
          "text": "Se Sey\u00E8 a menm ki di sa: Mwen pral f\u00E8 ou tounen yon mal\u00E8 pou ou menm ak pou tout zanmi ou yo. Ou pral w\u00E8 yo mouri anba nepe l\u00E8nmi yo. Mwen pral lage tout moun peyi Jida yo nan men wa lavil Babil\u00F2n lan. L\u0027ap pran yon pati ladan yo, l\u0027ap f\u00E8 yo prizonye, l\u0027ap dep\u00F2te yo lavil Babil\u00F2n, l\u0027ap touye l\u00F2t yo."
        },
        {
          "text": "M\u0027ap f\u00E8 l\u00E8nmi yo piye tout rich\u00E8s ki nan lavil la, tou sa moun yo travay f\u00E8, tout b\u00E8l bagay koute ch\u00E8 yo sere, ata trez\u00F2 wa Jida yo. M\u0027ap lage tou sa nan men l\u00E8nmi yo. Yo pral piye yo, y\u0027ap pran tou sa yo genyen pote ale lavil Babil\u00F2n."
        },
        {
          "text": "Ou menm menm, Pachou, y\u0027ap f\u00E8 ou prizonye ansanm ak tout moun lakay ou yo, y\u0027ap dep\u00F2te nou lavil Babil\u00F2n. Se la w\u0027a mouri, se la y\u0027a antere ou ansanm ak tout zanmi ou yo ki t\u0027ap koute mesaj manti ou t\u0027ap bay yo."
        },
        {
          "text": "Sey\u00E8, ou pran t\u00E8t mwen, wi, mwen kite ou pran t\u00E8t mwen. Ou pi f\u00F2 pase m\u0027. Se ou ki genyen. Tout lajounen moun ap ri m\u0027. Yo tout ap pase m\u0027 nan rizib."
        },
        {
          "text": "Chak fwa pou m\u0027 pale se rele pou m\u0027 rele. M\u0027ap di byen f\u00F2: Men y\u0027ap kraze brize! Men y\u0027ap piye! Paske l\u00E8 m\u0027ap f\u00E8 konnen mesaj ou, y\u0027ap f\u00E8 m\u0027 wont, y\u0027ap pase m\u0027 nan betiz."
        },
        {
          "text": "Men, l\u00E8 m\u0027 di: Mwen p\u0027ap nonmen non Sey\u00E8 a, mwen p\u0027ap pale nan non l\u0027 ank\u00F2, mesaj ou yo te tankou yon dife nan zo m\u0027 k\u0027ap boule tout anndan m\u0027. Mwen f\u00E8 sa m\u0027 kapab pou enpoze l\u0027 soti. Malgre sa, li soti soti l\u0027."
        },
        {
          "text": "Mwen tande tout moun ap di: -Any! Kote moun pase yo p\u00E8! Annou denonse l\u0027 bay otorite yo. Ata pi bon zanmi m\u0027 yo ap tann konsa mwen f\u00E8 yon fo pa. Y\u0027ap di: Nou ka pran paw\u00F2l nan bouch li pou antrave l\u0027. L\u00E8 sa a, n\u0027a met men sou li, n\u0027a tire revanj nou."
        },
        {
          "text": "Men, Sey\u00E8 a kanpe la av\u00E8 mwen. Se yon vanyan gason li ye, li gen pouvwa. Se pout\u00E8t sa se moun k\u0027ap p\u00E8sekite m\u0027 yo ki pral bite. Se yo ki pral anba. Yo pral wont anpil paske sa p\u0027ap mache pou yo. Se va yon wont pesonn p\u0027ap janm bliye."
        },
        {
          "text": "Sey\u00E8 ki gen tout pouvwa a sonde tout moun san patipri. Li konnen sa ki nan k\u00E8 yo ak sa ki nan t\u00E8t yo. Se pou m\u0027 w\u00E8 ou tire revanj ou sou yo, paske se nan men ou menm mwen renm\u00E8t k\u00F2z mwen."
        },
        {
          "text": "Chante pou Sey\u00E8 a. F\u00E8 lwanj li! Li rache p\u00F2v malere yo anba men mechan yo."
        },
        {
          "text": "Madichon pou jou mwen te f\u00E8t la! Ankenn benediksyon pou jou manman m\u0027 te f\u00E8 m\u0027 lan!"
        },
        {
          "text": "Madichon pou moun ki t\u0027 al f\u00E8 papa m\u0027 konnen li gen yon pitit gason epi ki te f\u00E8 k\u00E8 l\u0027 kontan l\u00E8 sa a!"
        },
        {
          "text": "Se pou nonm sa a tankou moun lavil Sey\u00E8 a detwi pou tout tan an yo. Nan maten, se pou l\u0027 tande r\u00E8l moun ki nan lapenn. V\u00E8 midi, l\u0027a tande siyal lag\u00E8,"
        },
        {
          "text": "Paske li pa t\u0027 touye m\u0027 anvan m\u0027 te f\u00E8t la, pou vant manman m\u0027 te tou s\u00E8vi m\u0027 kavo: li ta rete ansent mwen pou tout tan."
        },
        {
          "text": "Poukisa m\u0027 te f\u00E8t at\u00F2? Pou m\u0027 te ka nan lapenn, nan lafliksyon, pou m\u0027 te ka mouri nan lawont?"
        }
      ]
    },
    {
      "VERS": [
        {
          "text": "Wa Sedesyas te voye Pachou, pitit gason Malkija a, ak Sefanya, pitit gason Mesaja a, pr\u00E8t la, b\u00F2 kote Jeremi pou mande l\u0027 yon s\u00E8vis."
        },
        {
          "text": "Yo di l\u0027: -Tanpri, pale ak Sey\u00E8 a pou nou, paske N\u00E8bikadneza, wa Babil\u00F2n lan, ap f\u00E8 nou lag\u00E8. Ou pa janm konnen! Sey\u00E8 a ka f\u00E8 ank\u00F2 pou nou yonn nan mirak li yo pou f\u00F2se N\u00E8bikadneza vire do l\u0027 al f\u00E8 wout li."
        },
        {
          "text": "L\u00E8 sa a, Sey\u00E8 a pale ak Jeremi. L\u00E8fini, Jeremi di mesye yo: -Men sa n\u0027 aval di wa Sedesyas pou mwen:"
        },
        {
          "text": "Sey\u00E8 a, Bondye p\u00E8p Izray\u00E8l la, pale. Li di konsa: Mwen pral pran tout zam ou genyen pou goumen kont wa N\u00E8bikadneza ak lame moun Kalde ki s\u00E8nen nou yo, mwen pral detounen yo, m\u0027ap anpile yo nan mitan lavil la."
        },
        {
          "text": "Se mwen menm menm ki pral goumen ak nou av\u00E8k tout f\u00F2s mwen, av\u00E8k tout kouraj mwen, av\u00E8k k\u00F2l\u00E8, av\u00E8k raj, av\u00E8k yon gwo k\u00F2l\u00E8."
        },
        {
          "text": "Mwen pral touye tout moun ki rete nan lavil sa a. Mwen pral voye yon gwo maladi sou tout moun ak sou tout b\u00E8t pou yo mouri."
        },
        {
          "text": "Apre sa, -se mwen menm Sey\u00E8 a ki di sa-m\u0027ap pran nou tout, ni Sedesyas, wa peyi Jida a, ni ch\u00E8f li yo, ni r\u00E8s moun ki pa mouri nan lag\u00E8, nan grangou ak anba maladi yo, m\u0027ap lage nou nan men N\u00E8bikadneza, wa Babil\u00F2n lan, nan men l\u00E8nmi ki soti pou touye nou yo. Y\u0027ap touye nou anba kout nepe. Yo p\u0027ap kite yonn nan nou chape. Yo p\u0027ap gen pitye pou pesonn, yo p\u0027ap pran priy\u00E8."
        },
        {
          "text": "L\u00E8fini, w\u0027a di p\u00E8p la men sa mwen menm, Sey\u00E8 a, mwen di: Mwen pral mande nou pou nou chwazi ant lavi ak lanm\u00F2."
        },
        {
          "text": "Tout moun ki va rete nan lavil la pral mouri nan lag\u00E8, osinon anba grangou, ou ank\u00F2 maladi pral fini ak yo. Men, tout moun ki va soti al pote t\u00E8t yo bay moun Kalde k\u0027ap s\u00E8nen nou yo p\u0027ap mouri. Y\u0027a sove lavi yo nan batay la."
        },
        {
          "text": "Wi, mwen pral f\u00E8 kich\u00F2y pou lavil sa a, men se va pou mal\u00E8 yo, pa pou byen yo. Se mwen menm Sey\u00E8 a k\u0027ap pale. Mwen pral lage l\u0027 nan men wa Babil\u00F2n lan. Li pral boule l\u0027 rat\u00E8."
        },
        {
          "text": "Men sa w\u0027a di moun ki lakay wa peyi Jida a: -Koute paw\u00F2l Sey\u00E8 a."
        },
        {
          "text": "Nou menm ki soti nan branch fanmi wa David la, men sa Sey\u00E8 a voye di nou. Rann tout moun jistis chak jou. Pwoteje moun y\u0027ap peze yo, wete yo anba pony\u00E8t moun k\u0027ap peze yo a. Si nou pa f\u00E8 sa, mwen pral f\u00E8 k\u00F2l\u00E8 sou nou. M\u0027ap boule nou tankou dife moun pa ka touye, paske nou f\u00E8 anpil mechanste."
        },
        {
          "text": "Nou menm moun Jerizal\u00E8m ki chita nan fon an, tankou gwo w\u00F2ch nan mitan yon plenn, mwen menm Sey\u00E8 a, mwen pral regle nou. N\u0027ap plede di: Pa gen moun ki ka atake nou, pa gen moun ki ka antre kote n\u0027 kache a."
        },
        {
          "text": "Men m\u0027ap pini nou pou sa nou f\u00E8. M\u0027ap mete dife nan gwo b\u00E8l kay bwa nou yo. Dife a pral boule tou sa ki b\u00F2 kote yo. Se mwen menm Sey\u00E8 a ki di sa."
        }
      ]
    },
    {
      "VERS": [
        {
          "text": "Sey\u00E8 a pale ak Jeremi, li di l\u0027: -Desann ale kay wa peyi Jida a,"
        },
        {
          "text": "pou ba l\u0027 mesaj sa a: Ou menm wa peyi Jida, ki chita sou fot\u00E8y David la, nou menm ch\u00E8f yo ansanm ak tout p\u00E8p k\u0027ap antre soti nan p\u00F2tay lavil la, koute sa Sey\u00E8 a di nou:"
        },
        {
          "text": "Mwen menm Sey\u00E8 a, m\u0027ap mande nou pou nou f\u00E8 sa ki dwat, pou nou rann jistis san patipri. Se pou nou wete moun y\u0027ap peze yo anba men moun k\u0027ap peze yo a. Pa malmennen moun l\u00F2t nasyon ki lakay nou yo, timoun ki san papa yo ak v\u00E8v yo. Pa pwofite sou yo. Pa touye moun inonsan isit la."
        },
        {
          "text": "Si tout bon vre nou f\u00E8 jan m\u0027 mande nou f\u00E8 la a, n\u0027a toujou gen yonn nan moun fanmi David yo pou wa. Li menm ansanm ak ch\u00E8f li yo ak tout p\u00E8p la va toujou antre soti nan p\u00F2tay pal\u00E8 a sou cha ak sou chwal yo."
        },
        {
          "text": "Men, si nou pa koute m\u0027, m\u0027ap f\u00E8 nou s\u00E8man: pal\u00E8 sa a gen pou kraze. Se mwen menm Sey\u00E8 a ki di sa."
        },
        {
          "text": "Men sa Sey\u00E8 a di sou kay wa peyi Jida a: -Pou mwen, pal\u00E8 a b\u00E8l tankou peyi Galarad, tankou t\u00E8t m\u00F2n peyi Liban yo. Men, mwen p\u0027ap p\u00E8 f\u00E8 l\u0027 tounen yon dez\u00E8, yon lavil kote moun pa rete."
        },
        {
          "text": "M\u0027ap chwazi moun ak rach pou m\u0027 voye detwi nou. Yo pral koupe tout b\u00E8l bwa s\u00E8d nou yo, y\u0027ap voye yo jete nan dife."
        },
        {
          "text": "Apre sa, anpil moun l\u00F2t nasyon va pase b\u00F2 lavil la. Yonn va mande l\u00F2t: Poukisa Sey\u00E8 a f\u00E8 gwo lavil sa a sa?"
        },
        {
          "text": "L\u00E8fini y\u0027a reponn: Se paske yo pa t\u0027 kenbe kontra Sey\u00E8 Bondye yo a te siyen ak yo a. Y\u0027 al adore l\u00F2t bondye yo, yo f\u00E8 s\u00E8vis pou yo."
        },
        {
          "text": "Nou menm moun Jida, nou pa bezwen kriye pou wa Jozyas ki mouri a. Nou pa bezwen pran lapenn pou li. Kriye pito pou Chaloum, sa yo dep\u00F2te a. Li menm, li p\u0027ap janm tounen lakay li, li p\u0027ap janm w\u00E8 peyi kote l\u0027 te f\u00E8t la ank\u00F2."
        },
        {
          "text": "Paske men mesaj Sey\u00E8 a bay sou Chaloum, pitit Jozyas, ki te vin wa peyi Jida nan plas papa l\u0027: Li pati kite isit la, li p\u0027ap janm tounen."
        },
        {
          "text": "Paske kote yo dep\u00F2te l\u0027 la, se la li pral mouri. Li p\u0027ap janm w\u00E8 peyi a ank\u00F2."
        },
        {
          "text": "Madichon pou moun k\u0027ap bati gwo kay av\u00E8k lajan lenjistis, k\u0027ap mete chanm\u00F2t sou kay yo ak lajan yo f\u00E8 nan move kondisyon. Y\u0027ap f\u00E8 jwif par\u00E8y yo travay gratis pou yo, yo pa peye yo lajan yo."
        },
        {
          "text": "Madichon pou moun k\u0027ap plede di: mwen pral bati yon gwo kay ak chanm byen laj nan chanm\u00F2t yo. Yo mete fenn\u00E8t nan kay yo, yo palisade yo ak bwa s\u00E8d, yo pentire yo tou wouj."
        },
        {
          "text": "Eske w\u0027ap yon pi bon wa paske ou bati kay ou ak bwa s\u00E8d pou li pi b\u00E8l pase pa l\u00F2t moun? Papa ou te manje, li te bw\u00E8 tankou tout moun. Men, li te f\u00E8 sa ki dwat, li pa t\u0027 f\u00E8 lenjistis. Tout zaf\u00E8 l\u0027 te mache byen."
        },
        {
          "text": "Li te defann k\u00F2z p\u00F2v malere yo. Tout bagay te mache byen pou li. Se sa ki rele konnen Sey\u00E8 a."
        },
        {
          "text": "Men ou menm, yon s\u00E8l bagay ou w\u00E8, yon s\u00E8l bagay ou konnen, se enter\u00E8 pa ou ase. Se konsa w\u0027ap touye inonsan. W\u0027ap maltrete p\u00E8p la, w\u0027ap maspinen l\u0027. Se Sey\u00E8 a menm ki di sa."
        },
        {
          "text": "Se konsa, men mesaj Sey\u00E8 ki gen tout pouvwa a bay sou Jojakim, pitit Jozyas, wa peyi Jida a: -L\u00E8 l\u0027a mouri, p\u0027ap gen pesonn pou kenbe r\u00E8l la ak moun pa l\u0027 yo. P\u0027ap gen pesonn pou kriye pou m\u00E8t yo, wa yo."
        },
        {
          "text": "Y\u0027ap antere l\u0027 tankou chen. Y\u0027ap trennen kadav li, y\u0027ap voye l\u0027 jete byen lwen l\u00F2t b\u00F2 p\u00F2tay lavil Jerizal\u00E8m."
        },
        {
          "text": "Nou menm moun lavil Jerizal\u00E8m, ale nan peyi Liban, rele byen f\u00F2! Ale nan peyi Bazan, rele! Rete sou m\u00F2n Moab yo, rele! Paske yo kraze tout asosye nou yo."
        },
        {
          "text": "Mwen menm, Sey\u00E8 a, mwen te pale nou l\u00E8 zaf\u00E8 nou t\u0027ap mache byen. Men, nou te derefize koute m\u0027. Se sa n\u0027ap f\u00E8 depi tout tan. Nou pa janm vle koute sa m\u0027ap di nou."
        },
        {
          "text": "Van pral bwote tout ch\u00E8f nou yo ale. Y\u0027ap dep\u00F2te tout moun l\u00F2t nasyon ki asosye nou yo. L\u00E8 sa a, nou pral bese t\u00E8t nou, nou pral wont pou tout mechanste nou te konn f\u00E8 yo."
        },
        {
          "text": "Nou menm ki rete nan gwo kay nou bati ak s\u00E8d ki soti peyi Liban, ala plenn nou pral plenn l\u00E8 mal\u00E8 va tonbe sou nou! Nou pral plenn tankou fanm ki gen tranche."
        },
        {
          "text": "Men sa Sey\u00E8 a voye di Jekonya, pitit Jojakim, wa peyi Jida a: -Mwen f\u00E8 s\u00E8man sou vi mwen, menm si ou te bag letanp ki nan men dwat mwen an, m\u0027ap rache ou nan dw\u00E8t mwen."
        },
        {
          "text": "M\u0027ap lage ou nan men moun ki soti pou touye ou yo, nan men moun ou p\u00E8 yo. M\u0027ap lage ou nan men N\u00E8bikadneza, wa Babil\u00F2n lan, nan men moun Kalde yo."
        },
        {
          "text": "Mwen pral voye ni ou menm, ni manman ou ki f\u00E8 ou la, nan peyi etranje. Nou pral nan yon peyi kote nou pa t\u0027 f\u00E8t. Se la ni ou menm ni li menm pral mouri."
        },
        {
          "text": "N\u0027ap anvi tounen vin w\u00E8 peyi sa a. Men, nou p\u0027ap janm ka tounen."
        },
        {
          "text": "Moun yo rele Jekonya a, \u00E8ske li tounen yon kannari kraze y\u0027ap voye jete, yon kannari pesonn pa bezwen? Poukisa yo dep\u00F2te ni li ni pitit li yo nan peyi yo pa t\u0027 janm konnen?"
        },
        {
          "text": "O lat\u00E8, lat\u00E8, lat\u00E8! Koute sa Sey\u00E8 a di:"
        },
        {
          "text": "Nonm sa a kondannen pou l\u0027 p\u00E8di tout pitit li yo, pou l\u0027 pa janm w\u00E8 zaf\u00E8 l\u0027 mache. P\u0027ap janm gen yonn nan pitit li yo ki pou rive chita sou fot\u00E8y wa David la, ki pou rive ch\u00E8f nan peyi Jida a ank\u00F2."
        }
      ]
    },
    {
      "VERS": [
        {
          "text": "Madichon pou ch\u00E8f sa yo ki tankou move gad\u00F2 k\u0027ap touye, k\u0027ap gaye bann mouton m\u0027 mete sou kont yo a. Se Sey\u00E8 a menm ki di sa."
        },
        {
          "text": "Se pout\u00E8t sa, men sa Sey\u00E8 a, Bondye p\u00E8p Izray\u00E8l la, di sou ch\u00E8f li mete reskonsab p\u00E8p li a: Nou gaye tout mouton m\u0027 yo. Nou lage yo nan bwa, nou pa okipe yo. Mwen pral regle nou pou tout mechanste nou yo. Se mwen menm, Sey\u00E8 a, ki di sa."
        },
        {
          "text": "M\u0027ap sanble sa ki rete nan p\u00E8p mwen an, m\u0027 pral pran yo nan tout peyi kote mwen te gaye yo a, m\u0027ap f\u00E8 yo tounen lakay yo. Y\u0027a f\u00E8 anpil pitit, y\u0027a peple."
        },
        {
          "text": "M\u0027a mete l\u00F2t ch\u00E8f ki va okipe yo. P\u00E8p mwen an p\u0027ap p\u00E8 anyen ank\u00F2, yo p\u0027ap viv ak k\u00E8 sote ank\u00F2. Yonn ladan yo p\u0027ap p\u00E8di. Se mwen menm Sey\u00E8 a ki di sa."
        },
        {
          "text": "Sey\u00E8 a di ank\u00F2: -Yon jou ap vini. L\u00E8 sa a, m\u0027a chwazi yon moun ki dwat nan fanmi David la pou wa. L\u0027a gouv\u00E8nen yo ak bon konprann. L\u0027a f\u00E8 sa ki dwat, l\u0027a mete jistis nan tout peyi a."
        },
        {
          "text": "Sou r\u00E8y wa sa a, p\u00E8p Jida a va sove, p\u00E8p Izray\u00E8l la va viv ak k\u00E8 poze nan peyi l\u0027. Y\u0027a rele wa a: Sey\u00E8 a, Delivrans nou."
        },
        {
          "text": "Sey\u00E8 a di ank\u00F2: Se pout\u00E8t sa yon jou va rive l\u00E8 moun p\u00E8p Izray\u00E8l yo p\u0027ap di l\u00E8 y\u0027ap f\u00E8 s\u00E8man: Se nan non Sey\u00E8 ki vivan an, li menm ki te f\u00E8 nou soti kite peyi Lejip."
        },
        {
          "text": "L\u00E8 sa a y\u0027a di: Se nan non Sey\u00E8 ki vivan an, li menm ki te f\u00E8 pitit pitit moun p\u00E8p Izray\u00E8l yo soti kite peyi nan n\u00F2 a ak nan tout l\u00F2t peyi kote li te gaye yo pou yo vin rete nan peyi ki rele yo pa yo a."
        },
        {
          "text": "Mesaj sou pwof\u00E8t yo: -K\u00E8 m\u0027 ap fann! M\u0027ap tranble nan tout k\u00F2 m\u0027. Mwen tankou yon moun ki sou, yon moun ki bw\u00E8 tw\u00F2p. Se Sey\u00E8 a ki lak\u00F2z sa av\u00E8k paw\u00F2l li yo ki paw\u00F2l Bondye tout bon."
        },
        {
          "text": "Peyi a plen moun ki vire do bay Bondye. Madichon Bondye f\u00E8 tout peyi a nan lapenn. Jaden z\u00E8b yo fin cheche. Tout moun dey\u00F2 pou f\u00E8 sa ki mal. Yo pran f\u00F2s kouraj yo pou f\u00E8 sa ki pa dwat."
        },
        {
          "text": "Sey\u00E8 a di ank\u00F2: -Pwof\u00E8t yo ansanm ak pr\u00E8t yo, se yon bann moun ki pa konn Bondye. Mwen bare yo ap f\u00E8 sa ki mal nan Tanp lan menm."
        },
        {
          "text": "Enben, chemen yo pran an pral tankou yon t\u00E8 glise nan f\u00E8nwa pou yo. Yo pral p\u00E8di wout yo, yo pral tonbe. Mwen pral voye yon s\u00E8l mal\u00E8 sou yo l\u00E8 l\u00E8 a va rive pou m\u0027 pini yo. Se mwen menm, Sey\u00E8 a, ki di sa."
        },
        {
          "text": "Mwen w\u00E8 pwof\u00E8t lavil Samari yo ap f\u00E8 bagay ki pa f\u00E8 m\u0027 plezi. Y\u0027ap bay mesaj nan non Baal. Yo f\u00E8 p\u00E8p mwen an, p\u00E8p Izray\u00E8l la, p\u00E8di chemen l\u0027."
        },
        {
          "text": "Men, sa m\u0027 w\u00E8 pwof\u00E8t lavil Jerizal\u00E8m yo ap f\u00E8 a ban m\u0027 degoutans. Y\u0027ap s\u00E8vi l\u00F2t bondye sou mwen. Y\u0027ap plede bay manti. Y\u0027ap ede moun yo f\u00E8 mechanste. Konsa, pesonn pa sispann f\u00E8 sa ki mal. Pou mwen, yo tankou moun lavil Sod\u00F2m ak lavil Gom\u00F2 yo."
        },
        {
          "text": "Se pout\u00E8t sa, men sa Sey\u00E8 ki gen tout pouvwa a di sou pwof\u00E8t yo: -Mwen pral ba yo z\u00E8b anm\u00E8 pou yo manje. Mwen pral ba yo dlo pwazonnen pou yo bw\u00E8, paske pwof\u00E8t Jerizal\u00E8m yo lak\u00F2z tout moun nan peyi a lage k\u00F2 yo nan f\u00E8 sa ki mal."
        },
        {
          "text": "Men sa Sey\u00E8 a di moun Jerizal\u00E8m yo: -Pa koute sa pwof\u00E8t sa yo ap di nou l\u00E8 y\u0027ap ban nou mesaj. Se manti y\u0027ap ban nou pou yo ka pran t\u00E8t nou. Se sa ki vin nan t\u00E8t yo y\u0027ap di p\u00E8l la. Sa yo di a pa soti nan mwen."
        },
        {
          "text": "Yo pale ak moun ki derefize koute m\u0027 yo, y\u0027ap di yo: Tout bagay ap mache byen pou nou. Yo pale ak tout moun ki soti pou kenbe t\u00E8t av\u00E8 m\u0027, y\u0027ap di yo: Anyen p\u0027ap rive nou!"
        },
        {
          "text": "Mwen di: Pa gen yonn ladan yo ki te la l\u00E8 Sey\u00E8 a t\u0027ap f\u00E8 plan travay li. Yo yonn pa t\u0027 w\u00E8, yo yonn pa t\u0027 tande sa Sey\u00E8 a te di. Yo yonn pa t\u0027 louvri z\u00F2r\u00E8y yo pou yo te koute sa li t\u0027ap di."
        },
        {
          "text": "L\u00E8 Bondye ank\u00F2l\u00E8 se tankou yon van tanp\u00E8t, yon sikl\u00F2n k\u0027ap tonbe sou t\u00E8t mechan yo."
        },
        {
          "text": "Li p\u0027ap sispann toutotan li pa fin f\u00E8 tou sa li soti pou li f\u00E8 a. Nan jou k\u0027ap vini yo, p\u00E8p la va konprann sa pi byen."
        },
        {
          "text": "Sey\u00E8 a di ank\u00F2: Se pa mwen ki voye pwof\u00E8t sa yo. Men, y\u0027ap kouri ale toupatou. Mwen pa menm pale ak yo. Men, y\u0027ap mache pale nan non mwen."
        },
        {
          "text": "Si yo te la l\u00E8 m\u0027 t\u0027ap f\u00E8 plan travay mwen an, yo ta f\u00E8 p\u00E8p la konnen mesaj mwen voye ba yo a, yo ta f\u00E8 p\u00E8p la kite vye chemen y\u0027ap swiv la, yo ta f\u00E8 l\u0027 sispann f\u00E8 sa ki mal."
        },
        {
          "text": "Sey\u00E8 a di: Mwen se yon Bondye ki toupatou. Mwen pa rete yon s\u00E8l kote ase."
        },
        {
          "text": "Pa gen kote yon moun ka al kache pou m\u0027 pa w\u00E8 l\u0027. Nou pa konnen mwen toupatou nan sy\u00E8l la ak sou lat\u00E8 a? Se Sey\u00E8 a menm ki di sa."
        },
        {
          "text": "Mwen tande tou sa pwof\u00E8t yo di l\u00E8 yo pran non m\u0027 pou bay manti, l\u00E8 yo pretann yo te f\u00E8 vizyon nan r\u00E8v."
        },
        {
          "text": "Kil\u00E8 y\u0027a sispann, pwof\u00E8t sa yo k\u0027ap bay manti, k\u0027ap bay mesaj ki pa vre, k\u0027ap twonpe p\u00E8p la ak paw\u00F2l manti ki nan bouch yo?"
        },
        {
          "text": "Yo konprann yo ka f\u00E8 p\u00E8p la bliye m\u0027 ak bann r\u00E8v y\u0027ap plede rakonte yo, menm jan zans\u00E8t yo te bliye m\u0027 pou y\u0027 al d\u00E8y\u00E8 Baal?"
        },
        {
          "text": "L\u00E8 yon pwof\u00E8t f\u00E8 yon r\u00E8v, se pou l\u0027 di se yon r\u00E8v li f\u00E8. Men, pwof\u00E8t ki resevwa mesaj mwen, li f\u00E8t pou l\u0027 bay mesaj la jan l\u0027 ye a. Piga nou pran pay la pou grenn lan. Se Sey\u00E8 a menm ki di sa."
        },
        {
          "text": "Mesaj mwen tankou dife, tankou mato k\u0027ap kraze w\u00F2ch an miy\u00E8t moso. Se mwen menm menm, Sey\u00E8 a, ki di sa."
        },
        {
          "text": "Se pout\u00E8t sa mwen pral regle ak pwof\u00E8t yo k\u0027ap pran paw\u00F2l yonn nan bouch l\u00F2t, pou f\u00E8 l\u0027 pase pou mesaj mwen."
        },
        {
          "text": "Mwen pral regle ak pwof\u00E8t sa yo k\u0027ap bay paw\u00F2l pa yo pou mesaj y\u0027ap bay nan non mwen."
        },
        {
          "text": "Tande byen sa m\u0027ap di: Mwen pral regle ak pwof\u00E8t sa yo k\u0027ap rakonte r\u00E8v ki plen manti. L\u00E8 konsa, yo f\u00E8 p\u00E8p mwen an p\u00E8di t\u00E8t li ak manti y\u0027ap ba li, ak b\u00E8l paw\u00F2l y\u0027ap di pou t\u00E8t pa yo. Se pa mwen ki te voye yo. Se pa mwen ki te ba yo l\u00F2d ale. Yo pa ka f\u00E8 anyen menm pou p\u00E8p la. Se mwen menm Sey\u00E8 a ki pale."
        },
        {
          "text": "Sey\u00E8 a di m\u0027: -Jeremi, l\u00E8 yon moun nan p\u00E8p la, osinon yon pwof\u00E8t, ou ank\u00F2 yon pr\u00E8t mande ou ki chay Sey\u00E8 a ban nou pote, w\u0027a reponn yo: Se nou menm ki yon chay pou Sey\u00E8 a. Li pral lage nou at\u00E8. Se Sey\u00E8 a menm ki di sa."
        },
        {
          "text": "L\u00E8 yon moun nan p\u00E8p la, osinon yon pwof\u00E8t, ou ank\u00F2 yon pr\u00E8t va pale mal sou chay Sey\u00E8 a bay pote a, m\u0027ap pini l\u0027 ansanm ak tout fanmi li."
        },
        {
          "text": "Okontr\u00E8, chak moun gen pou mande zanmi yo ak fanmi yo kisa Sey\u00E8 a reponn, kisa li di ki pral rive."
        },
        {
          "text": "Konsa, piga nou pale sou chay Sey\u00E8 a bay ank\u00F2 paske m\u0027ap f\u00E8 mesaj mwen an tounen yon chay tout bon pou nou. Nou pran paw\u00F2l Bondye vivan an, paw\u00F2l Sey\u00E8 ki gen tout pouvwa a, paw\u00F2l Bondye nou an, nou vire l\u0027 lanv\u00E8."
        },
        {
          "text": "Jeremi, mande pwof\u00E8t yo ki repons Sey\u00E8 a bay? Kisa Sey\u00E8 a di ki pral rive?"
        },
        {
          "text": "Si yo reponn: Men chay Sey\u00E8 a bay, l\u00E8 sa a w\u0027a di yo, men sa Sey\u00E8 a di: Paske nou di: Men chay Sey\u00E8 a bay, atout mwen te ban nou l\u00F2d pa di sa,"
        },
        {
          "text": "m\u0027ap pran nou leve anl\u00E8, m\u0027ap voye nou jete byen lwen mwen, ni nou, ni lavil mwen te bay pou nou ansanm ak pou zans\u00E8t nou yo."
        },
        {
          "text": "M\u0027ap f\u00E8 nou wont yon wont ki p\u0027ap janm fini, yon wont moun p\u0027ap janm bliye."
        }
      ]
    },
    {
      "VERS": [
        {
          "text": "Sey\u00E8 a f\u00E8 m\u0027 w\u00E8 de panyen plen fig frans k\u00F2tak\u00F2t devan gwo kay Sey\u00E8 a. L\u00E8 sa a, N\u00E8bikadneza, wa peyi Babil\u00F2n lan, te gen tan dep\u00F2te Jekonya, pitit Jojakim, wa peyi Jida a, ansanm ak tout gwo ch\u00E8f peyi Jida yo, b\u00F2s atizan yo ak tout moun ki gen metye yo. Li te mennen yo tout ale lavil Babil\u00F2n."
        },
        {
          "text": "Premye panyen an te plen b\u00E8l fig frans tankou premye fig ki mi nan sezon an. L\u00F2t panyen an te plen vye fig frans moun pa ka manje tank yo pa bon."
        },
        {
          "text": "L\u00E8fini, Sey\u00E8 a di m\u0027 konsa: -Jeremi, kisa ou w\u00E8 la a? Mwen reponn, mwen di l\u0027: -Fig frans. Bon fig yo bon anpil. Vye fig yo pa bon menm. Moun pa ka manje yo tank yo pa bon."
        },
        {
          "text": "L\u00E8 sa a, Sey\u00E8 a pale av\u00E8 m\u0027 ank\u00F2, li di m\u0027 konsa:"
        },
        {
          "text": "-Se mwen menm, Sey\u00E8 a, Bondye p\u00E8p Izray\u00E8l la k\u0027ap pale. Mwen konsidere moun peyi Jida yo dep\u00F2te yo, moun mwen voye nan peyi Babil\u00F2n yo, tankou yon panyen b\u00E8l fig frans. Mwen pral aji byen ak yo."
        },
        {
          "text": "M\u0027ap toujou voye je sou yo, m\u0027ap mennen yo tounen nan peyi sa a. M\u0027ap f\u00E8 yo grandi, mwen p\u0027ap kraze yo. M\u0027ap plante yo, mwen p\u0027ap derasinen yo ank\u00F2."
        },
        {
          "text": "M\u0027ap ba yo konprann pou yo sa konnen se mwen menm ki Sey\u00E8 a. L\u00E8 sa a, y\u0027a yon p\u00E8p pou mwen, mwen menm m\u0027a Bondye yo, paske y\u0027ap tounen vin jwenn mwen ak tout k\u00E8 yo."
        },
        {
          "text": "Menm sa yo f\u00E8 ak vye fig ki pa bon yo, fig moun pa ka manje t\u00E8lman yo pa bon yo, se sa mwen pral f\u00E8 ak Sedesyas, wa peyi Jida a, ansanm ak tout gwo ch\u00E8f li yo, ak tout r\u00E8s p\u00E8p lavil Jerizal\u00E8m yo ki te rete nan peyi a osinon ki te desann peyi Lejip."
        },
        {
          "text": "Mwen pral mennen yon s\u00E8l mal\u00E8 sou yo. Tout l\u00F2t nasyon ki sou lat\u00E8 a pral tranble l\u00E8 y\u0027a w\u00E8 sa. Moun pral pase yo nan betiz, yo pral rakonte istwa sou yo. Yo pral mete yo nan chante. Y\u0027ap pran non yo pou s\u00E8vi jouman, pou bay madichon nan tout peyi kote mwen pral gaye yo."
        },
        {
          "text": "Mwen pral voye lag\u00E8, grangou ak move maladi sou yo jouk p\u0027ap gen yonn k\u0027ap rete nan peyi mwen te ba yo a, peyi mwen te bay zans\u00E8t yo a."
        }
      ]
    },
    {
      "VERS": [
        {
          "text": "Sey\u00E8 a te bay Jeremi yon mesaj sou p\u00E8p peyi Jida a, nan katriy\u00E8m lanne r\u00E8y wa Jojakim, pitit Jozyas, nan peyi Jida. L\u00E8 sa a, N\u00E8bikadneza te nan premye lanne li depi li te wa peyi Babil\u00F2n."
        },
        {
          "text": "Men mesaj pwof\u00E8t Jeremi te bay tout p\u00E8p peyi Jida a ak tout moun lavil Jerizal\u00E8m yo:"
        },
        {
          "text": "-Depi tr\u00E8zy\u00E8m lanne r\u00E8y wa Jozyas, pitit Amon, nan peyi Jida rive j\u00F2di a, sa f\u00E8 venntwazan depi Sey\u00E8 a ap pale av\u00E8 m\u0027, venntwazan depi m\u0027ap pale ak nou san rete, nou pa vle koute m\u0027."
        },
        {
          "text": "Sey\u00E8 a pa janm sispann voye pwof\u00E8t li yo, s\u00E8vit\u00E8 l\u0027 yo, ban nou. Men nou pa vle koute yo, nou derefize louvri z\u00F2r\u00E8y nou pou nou tande yo."
        },
        {
          "text": "Yo te di nou pou nou many\u00E8 kite vye chemen nou t\u0027ap swiv yo, pou nou many\u00E8 sispann f\u00E8 sa ki mal. Konsa, nou ta ka viv toujou nan peyi Sey\u00E8 a te ban nou an, peyi li te bay zans\u00E8t nou yo pou tout tan tout tan an."
        },
        {
          "text": "Pwof\u00E8t yo di nou: Pa kouri d\u00E8y\u00E8 l\u00F2t bondye, pa f\u00E8 s\u00E8vis pou yo, pa mete ajenou devan yo. Pa s\u00E8vi zid\u00F2l nou f\u00E8 ak men nou pou Sey\u00E8 a pa fache. Konsa, si nou obeyi Sey\u00E8 a li p\u0027ap pini nou."
        },
        {
          "text": "Men, se Sey\u00E8 a menm ki di sa, nou derefize koute l\u0027. Nou f\u00E8 l\u0027 fache ak zid\u00F2l nou f\u00E8 ak men nou. Se konsa nou rale mal\u00E8 sou t\u00E8t nou."
        },
        {
          "text": "Se pout\u00E8t sa, men sa Sey\u00E8 ki gen tout pouvwa a di: Paske nou pa koute m\u0027 l\u00E8 m\u0027 pale nou,"
        },
        {
          "text": "mwen pral voye chache tout moun ki b\u00F2 n\u00F2 yo ansanm ak s\u00E8vit\u00E8 m\u0027 lan, N\u00E8bikadneza, wa Babil\u00F2n lan. Se mwen menm Sey\u00E8 a ki di sa. Mwen pral f\u00E8 yo vin kraze peyi Jida a ak tout moun ki rete ladan l\u0027 yo ansanm ak tout peyi nan vwazinaj yo. Mwen pral detwi yo tout. M\u0027ap f\u00E8 yo tounen yon dez\u00E8 ki va f\u00E8 moun sezi, yon pil mazi pou tout tan."
        },
        {
          "text": "M\u0027ap f\u00E8 yo p\u0027ap tande moun ap pran plezi yo la. Yo p\u0027ap tande vwa moun ki gen k\u00E8 kontan. Yo p\u0027ap tande yo f\u00E8 f\u00E8t pou moun k\u0027ap marye. M\u0027ap f\u00E8 p\u0027ap gen grenn pou moulen, p\u0027ap gen lwil pou mete nan lanp."
        },
        {
          "text": "Tout peyi a pral kraze tounen mazi, yon dez\u00E8. Nasyon ki nan vwazinaj yo pral s\u00E8vi wa Babil\u00F2n lan pandan swasanndizan."
        },
        {
          "text": "Apre swasanndizan sa yo, m\u0027a pini wa Babil\u00F2n lan ansanm ak p\u00E8p li a pou peche yo f\u00E8. Se mwen menm Sey\u00E8 a ki di sa. M\u0027ap detwi peyi moun Kalde yo, m\u0027ap f\u00E8 l\u0027 tounen mazi pou tout tan."
        },
        {
          "text": "M\u0027ap voye sou peyi Babil\u00F2n lan tout mal\u00E8 mwen te di m\u0027ap voye yo, tou sa pwof\u00E8t Jeremi te f\u00E8 konnen nan non mwen sou nasyon yo, jan sa ekri nan liv sa a."
        },
        {
          "text": "Yo menm tou moun Babil\u00F2n yo, anpil l\u00F2t nasyon ak gran wa va f\u00E8 yo tounen esklav. M\u0027ap f\u00E8 yo peye pou tou sa yo f\u00E8."
        },
        {
          "text": "Men sa Sey\u00E8 a, Bondye p\u00E8p Izray\u00E8l la, di m\u0027: -Men yon gode plen diven k\u00F2l\u00E8 Bondye nan men m\u0027. Pran li, pote l\u0027 bay tout moun nan peyi kote m\u0027ap voye ou yo pou yo bw\u00E8."
        },
        {
          "text": "Y\u0027a bw\u00E8, pye yo ap trese, y\u0027a p\u00E8di t\u00E8t yo l\u00E8 y\u0027a w\u00E8 lag\u00E8 m\u0027ap voye nan mitan yo."
        },
        {
          "text": "Se konsa, mwen pran gode a nan men Sey\u00E8 a, mwen pote l\u0027 bay tout moun nan tout peyi kote Sey\u00E8 a te voye m\u0027 lan, mwen f\u00E8 yo bw\u00E8 ladan l\u0027."
        },
        {
          "text": "Mwen f\u00E8 moun lavil Jerizal\u00E8m ak moun lavil Jida yo bw\u00E8 ladan l\u0027 ansanm ak wa yo, ch\u00E8f yo, pou lavil yo ka tounen mazi, yon dez\u00E8 pou moun mete men nan t\u00E8t l\u00E8 yo w\u00E8 sa, pou moun s\u00E8vi ak non yo pou bay madichon, jan y\u0027ap f\u00E8 l\u0027 jouk koulye a."
        },
        {
          "text": "Men moun mwen f\u00E8 bw\u00E8 nan gode a tou: Farawon an, wa peyi Lejip la, ansanm ak s\u00F2lda li yo, ch\u00E8f li yo ak tout p\u00E8p li a,"
        },
        {
          "text": "tout ras moun ki rete b\u00F2 sol\u00E8y kouche yo ansanm ak tout wa peyi Ouz yo, tout wa nan peyi Filisti yo: wa lavil Askalon, wa lavil Gaza, wa lavil Ekwon, wa ki rete nan lavil Asd\u00F2d,"
        },
        {
          "text": "moun peyi Edon, moun peyi Moab ak moun Amon yo,"
        },
        {
          "text": "tout wa peyi Tir yo, wa peyi Sidon ak wa tout peyi ki l\u00F2t b\u00F2 lanm\u00E8 Mediterane a,"
        },
        {
          "text": "moun lavil Dedan, moun lavil Teman ak moun lavil Bouz, ansanm ak tout moun ki koupe cheve nan t\u00E8t yo kout,"
        },
        {
          "text": "tout wa peyi Arabi yo, tout wa ki rete nan dez\u00E8 b\u00F2 sol\u00E8y kouche a,"
        },
        {
          "text": "tout wa Zimri yo, tout wa Elam yo ak tout wa Medi yo,"
        },
        {
          "text": "tout wa ki sou b\u00F2 n\u00F2 yo, sa ki lwen yo ak sa ki pre yo, yonn apre l\u00F2t. Tout nasyon ki sou lat\u00E8 gen pou bw\u00E8 ladan l\u0027. Apre yo tout, se va tou pa wa lavil Babil\u00F2n lan pou l\u0027 bw\u00E8 ladan l\u0027 tou."
        },
        {
          "text": "Apre sa, Sey\u00E8 a di m\u0027 konsa: W\u0027a di yo men l\u00F2d Sey\u00E8 ki gen tout pouvwa a, Bondye p\u00E8p Izray\u00E8l la bay. Se pou yo bw\u00E8 pou yo sou, jouk yo vonmi. Y\u0027a tonbe, yo p\u0027ap ka leve l\u00E8 y\u0027a w\u00E8 lag\u00E8 m\u0027ap voye sou yo a."
        },
        {
          "text": "Si yo ta rive refize pran gode a nan men ou pou yo pa bw\u00E8 ladan l\u0027, w\u0027a di yo: Sey\u00E8 ki gen tout pouvwa a di w\u00E8 pa w\u00E8 se pou yo bw\u00E8 l\u0027."
        },
        {
          "text": "Premye kote m\u0027ap konmanse f\u00E8 mal\u00E8, se va lavil yo mete apa pou mwen an. At\u00F2, se nou menm ki pou pa ta resevwa pinisyon nou? Non, nou p\u0027ap chape, paske mwen pral voye lag\u00E8 sou tout moun sou lat\u00E8. Se mwen menm, Sey\u00E8 ki gen tout pouvwa a, ki di sa."
        },
        {
          "text": "Ou menm, Jeremi, se pou ou f\u00E8 yo konnen tou sa mwen di ou. W\u0027a di yo: -Sey\u00E8 a rete anwo nan sy\u00E8l la, l\u0027ap gwonde. Li rete nan kay ki apa pou li a, l\u0027ap pale byen f\u00F2. L\u0027ap gwonde anwo p\u00E8p li a. L\u0027ap rele tankou moun k\u0027ap kraze rezen. Li move sou tout moun ki rete sou lat\u00E8."
        },
        {
          "text": "Bri a rive nan z\u00F2r\u00E8y moun toupatou sou lat\u00E8. Sey\u00E8 a gen yon kont pou l\u0027 regle ak nasyon yo. Li rele yo tout nan tribinal. L\u0027ap f\u00E8 touye tout moun ki ant\u00F2. Se Sey\u00E8 a menm ki di sa."
        },
        {
          "text": "Sey\u00E8 ki gen tout pouvwa a di: -Mal\u00E8 a pral tonbe sou nasyon yo yonn apre l\u00F2t, yon gwo van tanp\u00E8t ap moute soti nan bout lat\u00E8."
        },
        {
          "text": "Jou sa a, depi yon bout lat\u00E8 rive l\u00F2t bout la, se va kadav moun Sey\u00E8 a pral touye. P\u0027ap gen pesonn pou kriye pou yo, pesonn pou ranmase yo at\u00E8 a, pesonn pou antere yo. Kadav yo va tounen fimye at\u00E8 a."
        },
        {
          "text": "Nou menm ch\u00E8f ki reskonsab p\u00E8p la, rele anmwe, woule k\u00F2 nou at\u00E8. L\u00E8 a rive pou yo koupe t\u00E8t nou. Yo pral gaye nou. Nou pral tonbe at\u00E8. Nou pral kraze tankou b\u00E8l potich ki koute ch\u00E8."
        },
        {
          "text": "P\u0027ap gen kote pou ch\u00E8f yo al kache. P\u0027ap gen kote pou moun ki reskonsab pran swen p\u00E8p la ka ale pou yo jwenn pwoteksyon."
        },
        {
          "text": "Y\u0027ap tande ch\u00E8f yo ap rele, y\u0027ap tande yo ap rele anmwe, paske Sey\u00E8 a pral ravaje peyi yo."
        },
        {
          "text": "Tout b\u00E8l peyi yo pral tounen mazi, paske Sey\u00E8 a move anpil."
        },
        {
          "text": "Tankou yon lyon ki kouri kite twou li, tout moun ap mete dey\u00F2. Peyi a pral tounen yon dez\u00E8 apre lag\u00E8 san manman sa a, apre gwo k\u00F2l\u00E8 Sey\u00E8 a."
        }
      ]
    },
    {
      "VERS": [
        {
          "text": "L\u00E8 sa a, Jojakim, pitit Jozyas la, te f\u00E8k moute wa nan peyi Jida. Sey\u00E8 a pale ak Jeremi ank\u00F2."
        },
        {
          "text": "Men sa Sey\u00E8 a di l\u0027: -Ale kanpe nan lakou tanp lan. Ou pral di tou sa mwen te ba ou l\u00F2d di sou moun ki soti nan tout lavil peyi Jida yo pou vin adore nan Kay Sey\u00E8 a. Pa wete anyen."
        },
        {
          "text": "Ou pa janm konnen, yo ka koute ou, yo ka pran desizyon yonn apre l\u00F2t pou yo kite move jan y\u0027ap viv la. Mwen f\u00E8 lide voye mal\u00E8 sou yo pou tou sa yo te f\u00E8 ki mal. Men, si yo koute ou, m\u0027a chanje lide."
        },
        {
          "text": "Konsa, w\u0027a di yo: Men mesaj Sey\u00E8 a bay: Koute m\u0027, swiv l\u00F2d mwen mete devan nou."
        },
        {
          "text": "Louvri z\u00F2r\u00E8y nou tande mesaj pwof\u00E8t yo, s\u00E8vit\u00E8 m\u0027 yo. Se mwen menm ki pa janm sispann voye yo ban nou, men nou pa vle koute yo."
        },
        {
          "text": "Si nou pa koute yo, m\u0027ap kraze tanp sa a menm jan mwen te detwi kote yo te mete apa pou mwen lavil Silo a. Nan tout l\u00F2t nasyon ki sou lat\u00E8, y\u0027a pran non lavil sa a pou bay madichon."
        },
        {
          "text": "Pr\u00E8t yo, pwof\u00E8t yo ansanm ak tout moun ki te la yo tande Jeremi ap bay mesaj sa a nan lakou Tanp lan."
        },
        {
          "text": "Fini Jeremi fin bay mesaj Sey\u00E8 a te ba li l\u00F2d bay p\u00E8p la, pr\u00E8t yo, pwof\u00E8t yo ansanm ak tout moun ki te la yo mete men sou li. Yo pran rele: -Se pou yo touye ou pou sa ou sot di la a!"
        },
        {
          "text": "Poukisa ou pran non Sey\u00E8 a pou ou di li pral kraze tanp sa a menm jan li te detwi kote yo te mete apa pou li lavil Silo a, li pral f\u00E8 lavil la tounen mazi, san pesonn ladan l\u0027? Tout p\u00E8p la sanble b\u00F2 kot Jeremi nan Tanp Sey\u00E8 a."
        },
        {
          "text": "L\u00E8 ch\u00E8f Jida yo vin konnen sa ki t\u0027ap pase, yo kite pal\u00E8 wa a, yo kouri al nan tanp lan, y\u0027 al chita nan plas yo b\u00F2 P\u00F2tay N\u00E8f la."
        },
        {
          "text": "Pr\u00E8t yo ak pwof\u00E8t yo pale ak ch\u00E8f yo ansanm ak p\u00E8p la, yo di: -Nonm sa a merite pou yo touye l\u0027 paske li pale lavil Jerizal\u00E8m lan mal. Nou tout la a, nou tande l\u0027 ak pw\u00F2p z\u00F2r\u00E8y nou."
        },
        {
          "text": "L\u00E8 sa a, Jeremi pale ak tout gwo ch\u00E8f yo ansanm ak p\u00E8p la. Li di: -Se Sey\u00E8 a ki voye m\u0027 pou m\u0027 f\u00E8 nou konnen tou sa nou sot tande m\u0027 di la a sou Tanp lan ak sou lavil la."
        },
        {
          "text": "Koulye a, se pou nou chanje jan n\u0027ap viv la, sispann f\u00E8 sa ki mal. Koute sa Sey\u00E8 a, Bondye nou an, ap di nou. L\u00E8 sa a, l\u0027a chanje lide, li p\u0027ap voye mal\u00E8 li te di l\u0027ap voye sou nou an."
        },
        {
          "text": "Mwen menm, mwen nan men nou. F\u00E8 sa nou vle av\u00E8 m\u0027, sa nou kw\u00E8 nou dwe f\u00E8 a."
        },
        {
          "text": "Tans\u00E8lman, si nou touye m\u0027, konnen se lanm\u00F2 yon inonsan n\u0027ap gen ni sou konsyans nou, ni sou konsyans moun ki rete nan lavil la. Paske, sa m\u0027ap di nou la a, se vre wi, se Sey\u00E8 a menm ki voye m\u0027 pou m\u0027 f\u00E8 nou tande tout paw\u00F2l sa yo."
        },
        {
          "text": "L\u00E8 sa a, gwo ch\u00E8f yo ak tout p\u00E8p la pale ak pr\u00E8t yo ansanm ak pwof\u00E8t yo. Yo di yo: -Pa gen anyen la a pou n\u0027 touye nonm sa a. Paske se nan non Sey\u00E8 a, Bondye nou an, li pale ak nou."
        },
        {
          "text": "Apre sa, k\u00E8k ch\u00E8f fanmi kanpe epi yo di moun ki te sanble yo:"
        },
        {
          "text": "-Sou r\u00E8y Ezekyas, wa peyi Jida a, pwof\u00E8t Miche, moun lavil Morech\u00E8t la, te bay tout p\u00E8p peyi Jida a mesaj sa a: Men sa Sey\u00E8 ki gen tout pouvwa a di: N\u0027ap lak\u00F2z peyi Siyon an pral tankou yon jaden y\u0027ap raboure. Jerizal\u00E8m ap tounen yon mazi. Gwo rakbwa pral kouvri tout m\u00F2n kote tanp lan ye a."
        },
        {
          "text": "L\u00E8 sa a, \u00E8ske wa Ezekyas ak p\u00E8p peyi Jida a te f\u00E8 touye pwof\u00E8t Miche? Non, yo f\u00E8 w\u00E8 jan yo te gen krentif Sey\u00E8 a, yo mande l\u0027 pou l\u0027 gen pitye pou yo. Se konsa Sey\u00E8 a chanje lide, li pa voye mal\u00E8 li te di l\u0027ap voye sou yo a. Koulye a, nou soti pou nou rale yon gwo mal\u00E8 sou nou si nou f\u00E8 nonm sa a anyen."
        },
        {
          "text": "Te gen yon l\u00F2t nonm yo te rele Ouri ki t\u0027ap pale nan non Bondye. Se te pitit Chemaya, moun lavil Kiriyat Jearim. Li menm tou, tankou Jeremi, li t\u0027ap pale nan non Bondye sou lavil Jerizal\u00E8m ak sou peyi Jida."
        },
        {
          "text": "L\u00E8 wa Jojakim, gad li yo ansanm ak tout ch\u00E8f li yo tande sa li t\u0027ap di, wa a t\u0027ap chache yon jan pou touye li. Ouri vin konn sa, li p\u00E8, li kouri al kache nan peyi Lejip."
        },
        {
          "text": "Se konsa, wa Jojakim voye Elnatan, pitit Akb\u00F2, ansanm ak k\u00E8k l\u00F2t gason nan peyi Lejip al chache msye."
        },
        {
          "text": "Yo pran Ouri nan peyi Lejip, yo mennen l\u0027 bay wa a. Wa a f\u00E8 yo touye l\u0027. L\u00E8fini, yo jete kadav li nan gwo f\u00F2s endijan yo."
        },
        {
          "text": "Men, Akikam, pitit Chafan an, t\u0027ap pwoteje Jeremi. Se konsa li pa t\u0027 kite yo lage Jeremi nan men p\u00E8p la pou yo te touye l\u0027."
        }
      ]
    },
    {
      "VERS": [
        {
          "text": "Sedesyas, pitit Jozyas la, te gen katran depi li f\u00E8k moute wa nan peyi Jida, l\u00E8 Sey\u00E8 a pale ak Jeremi ank\u00F2."
        },
        {
          "text": "Sey\u00E8 a di l\u0027 konsa: -Pran k\u00F2d ak bwa yo s\u00E8vi pou f\u00E8 jouk b\u00E8f. Mete yo sou zep\u00F2l ou."
        },
        {
          "text": "L\u00E8fini, w\u0027a voye yo bay wa peyi Edon, wa peyi Moab, wa peyi Amon, wa peyi Tir ak wa peyi Sidon. W\u0027a renm\u00E8t yo nan men delege wa sa yo ki te vin w\u00E8 wa Sedesyas lavil Jerizal\u00E8m."
        },
        {
          "text": "W\u0027a ba yo chak yon misyon pou m\u00E8t yo. W\u0027a di yo men mesaj Sey\u00E8 ki gen tout pouvwa a, Bondye p\u00E8p Izray\u00E8l la, ba yo pou m\u00E8t yo:"
        },
        {
          "text": "-Se mwen menm av\u00E8k gwo kouraj mwen epi ak f\u00F2s pony\u00E8t mwen ki f\u00E8 lat\u00E8 ansanm ak tout moun ak tout b\u00E8t k\u0027ap viv sou lat\u00E8. Mwen pran yo bay moun mwen vle."
        },
        {
          "text": "Se konsa, mwen lage tout peyi nou yo nan men N\u00E8bikadneza, wa Babil\u00F2n, s\u00E8vit\u00E8 m\u0027 lan. Mwen ba li ata b\u00E8t nan bwa yo pou yo soum\u00E8t devan l\u0027."
        },
        {
          "text": "Tout nasyon yo va s\u00E8vi l\u0027. Y\u0027a s\u00E8vi pitit li ak pitit pitit li jouk l\u00E8 a va rive pou l\u00F2t nasyon ki pi f\u00F2 pase l\u0027 yo, l\u00F2t wa ki pi gran pase l\u0027 yo va f\u00E8 peyi pa l\u0027 la s\u00E8vi yo tou."
        },
        {
          "text": "Men si yon nasyon osinon yon wa ak tout p\u00E8p li derefize soum\u00E8t devan N\u00E8bikadneza, wa Babil\u00F2n lan, si yonn ladan yo refize bese t\u00E8t devan otorite li pou obeyi l\u0027, m\u0027ap voye lag\u00E8, grangou, move maladi sou nasyon sa a pou pini l\u0027 jouk m\u0027a f\u00E8 N\u00E8bikadneza fini n\u00E8t ak li."
        },
        {
          "text": "Pa koute pwof\u00E8t nou yo, ni divin\u00F2 nou yo, ni ankenn l\u00F2t moun ki pretann yo konnen sa ki pral rive nou, paske yo f\u00E8 r\u00E8v pou nou, osinon paske yo ka li sa k\u0027ap pase nan sy\u00E8l la ou ank\u00F2 paske yo konn f\u00E8 maji. Yo tout ap plede di nou p\u0027ap janm s\u00E8vi wa Babil\u00F2n lan."
        },
        {
          "text": "Se manti y\u0027ap ban nou. Si nou koute yo, y\u0027ap dep\u00F2te nou byen lwen peyi nou an. Se mwen menm k\u0027ap mete nou dey\u00F2. L\u00E8fini, nou tout pral mouri."
        },
        {
          "text": "Men, si yon nasyon asepte bese t\u00E8t li devan otorite wa Babil\u00F2n lan pou s\u00E8vi l\u0027, m\u0027a kite l\u0027 nan peyi l\u0027, l\u0027a travay lat\u00E8, l\u0027a rete lakay li. Se mwen menm Sey\u00E8 a ki di sa."
        },
        {
          "text": "Mwen pale ak Sedesyas, wa Jida a, mwen di l\u0027 menm bagay la tou: -Ou menm ansanm ak p\u00E8p la, se pou nou bese t\u00E8t devan otorite wa Babil\u00F2n lan. Se pou nou s\u00E8vi ni li ni p\u00E8p li a, konsa n\u0027a viv."
        },
        {
          "text": "Pa gen rezon pou nou mouri, ou menm ak tout p\u00E8p ou a, nan lag\u00E8, nan grangou, anba move maladi. Paske se sa Sey\u00E8 a te di ki gen pou rive tout nasyon ki va derefize soum\u00E8t devan wa Babil\u00F2n lan."
        },
        {
          "text": "Gen yon bann pwof\u00E8t k\u0027ap plede di nou p\u0027ap janm s\u00E8vi wa Babil\u00F2n lan. Pa koute yo. Se manti y\u0027ap bay."
        },
        {
          "text": "Se Sey\u00E8 a menm ki di se pa li menm ki voye yo. Yo pran non l\u0027 pou ban nou manti. Si nou koute yo, m\u0027ap mete nou dey\u00F2, m\u0027ap f\u00E8 nou mouri, ni nou ni pwof\u00E8t k\u0027ap ban nou manti yo."
        },
        {
          "text": "Apre sa, mwen pale ak pr\u00E8t yo ansanm ak p\u00E8p la, mwen di yo: -Men mesaj Sey\u00E8 a bay. Pa koute pwof\u00E8t yo k\u0027ap plede di nou yo pral pote tounen soti lavil Babil\u00F2n tout bagay yo te pran nan tanp lan. Se manti y\u0027ap bay."
        },
        {
          "text": "Pa koute yo. Soum\u00E8t devan wa Babil\u00F2n lan, konsa n\u0027a viv. Pa gen rezon pou nou f\u00E8 lavil Jerizal\u00E8m lan tounen mazi."
        },
        {
          "text": "Si yo se pwof\u00E8t tout bon, si yo resevwa yon mesaj nan men Sey\u00E8 a tout bon vre, enben, se pou y\u0027 al mande Sey\u00E8 ki gen tout pouvwa a pou li pa kite yo pran r\u00E8s bon bagay ki nan Tanp lan, ak r\u00E8s bon bagay ki lakay wa peyi Jida a ak nan lavil Jerizal\u00E8m lan pou pote yo ale lavil Babil\u00F2n."
        },
        {
          "text": "Sey\u00E8 a t\u0027ap pale sou gwo poto kwiv yo, sou gwo basen lan ansanm ak pye l\u0027 yo, sou tout l\u00F2t rich\u00E8s ki te nan lavil la toujou."
        },
        {
          "text": "Se bagay sa yo N\u00E8bikadneza, wa Babil\u00F2n lan, te kite lavil Jerizal\u00E8m l\u00E8 li t\u0027ap dep\u00F2te Jekonya, pitit Jojakim, wa peyi Jida a, lavil Babil\u00F2n, ansanm ak grann\u00E8g peyi Jida yo ak grann\u00E8g lavil Jerizal\u00E8m yo."
        },
        {
          "text": "Wi, men sa Sey\u00E8 ki gen tout pouvwa a, Bondye p\u00E8p Izray\u00E8l la, te di sou r\u00E8s bon bagay ki te nan kay Sey\u00E8 a, nan kay wa Jida a ak nan lavil Jerizal\u00E8m:"
        },
        {
          "text": "Y\u0027ap pote yo ale lavil Babil\u00F2n. Y\u0027ap rete la jouk l\u00E8 m\u0027a vin pran yo pou m\u0027 f\u00E8 yo tounen nan plas yo. Se mwen menm Sey\u00E8 a ki di sa."
        }
      ]
    },
    {
      "VERS": [
        {
          "text": "Nan menm lanne a, nan katriy\u00E8m lanne r\u00E8y Sedesyas, wa peyi Jida a, nan senky\u00E8m mwa a, pwof\u00E8t Ananya, pitit Azou, moun lavil Gabawon, vin pale av\u00E8 m\u0027 nan tanp Sey\u00E8 a. Devan tout pr\u00E8t yo ansanm ak p\u00E8p la, li di mwen:"
        },
        {
          "text": "-Men mesaj Sey\u00E8 ki gen tout pouvwa a, Bondye p\u00E8p Izray\u00E8l la, bay: Mwen kraze pouvwa wa Babil\u00F2n lan."
        },
        {
          "text": "Nan dezan, jou pou jou, m\u0027ap pote tout bagay ki te nan tanp Sey\u00E8 a tounen nan plas yo. Wi, tou sa wa N\u00E8bikadneza te pran nan tanp lan pou l\u0027 te pote ale lavil Babil\u00F2n, m\u0027ap f\u00E8 yo tounen nan plas yo."
        },
        {
          "text": "M\u0027ap f\u00E8 Jekonya, pitit Jojakim, wa peyi Jida a, ansanm ak tout moun peyi Jida yo te dep\u00F2te lavil Babil\u00F2n yo tounen isit. Se mwen menm Sey\u00E8 a ki di sa. Wi, mwen pral kraze pouvwa wa Babil\u00F2n ki t\u0027ap peze nou an."
        },
        {
          "text": "L\u00E8 sa a, devan tout pr\u00E8t yo ansanm ak foul moun ki te nan kay Sey\u00E8 a, pwof\u00E8t Jeremi reponn pwof\u00E8t Ananya."
        },
        {
          "text": "Li di konsa: -Dak\u00F2! Se pou Sey\u00E8 a f\u00E8 sa vre! Se pou li f\u00E8 sa ou di a rive vre, pou l\u0027 f\u00E8 tout bagay ki te nan Tanp Sey\u00E8 a ansanm ak moun yo te dep\u00F2te yo tounen soti lavil Babil\u00F2n."
        },
        {
          "text": "Tans\u00E8lman, koute byen sa m\u0027ap di ou, ou menm ansanm ak p\u00E8p la:"
        },
        {
          "text": "Pwof\u00E8t ki te vini anvan m\u0027 yo ak anvan ou tou te f\u00E8 konnen lag\u00E8, grangou ak move maladi pral tonbe sou anpil gwo peyi, sou anpil gran wa ak tout p\u00E8p yo."
        },
        {
          "text": "Men, l\u00E8 yon pwof\u00E8t di tout bagay pral mache byen, se l\u00E8 sa li di ki gen pou rive a rive vre y\u0027a rekon\u00E8t se Sey\u00E8 a ki te voye l\u0027."
        },
        {
          "text": "L\u00E8 sa a, pwof\u00E8t Ananya pran jouk b\u00E8f ki te sou zep\u00F2l Jeremi an, li kraze l\u0027 an miy\u00E8t moso."
        },
        {
          "text": "Apre sa, li pran pale ank\u00F2 devan tout p\u00E8p la. Li di konsa: -Men mesaj Sey\u00E8 a: Nan dezan, jou pou jou, se konsa mwen pral kraze pouvwa N\u00E8bikadneza, wa Babil\u00F2n lan. Mwen pral kraze jouk b\u00E8f li te mete sou zep\u00F2l tout nasyon yo. Apre sa, pwof\u00E8t Jeremi al f\u00E8 wout li."
        },
        {
          "text": "K\u00E8k tan apre pwof\u00E8t Ananya te kraze jouk b\u00E8f ki te sou zep\u00F2l pwof\u00E8t Jeremi an, Sey\u00E8 a pale ak Jeremi, li di l\u0027 konsa:"
        },
        {
          "text": "-Ale pale ak Ananya. W\u0027a di l\u0027 men sa Sey\u00E8 a voye di ou: Ou te kraze yon jouk b\u00E8f f\u00E8t an bwa. Ou pral ranplase l\u0027 ak yon jouk b\u00E8f f\u00E8t an f\u00E8."
        },
        {
          "text": "Paske men sa Sey\u00E8 ki gen tout pouvwa a, Bondye p\u00E8p Izray\u00E8l la di: M\u0027ap mete yon jouk f\u00E8 sou zep\u00F2l tout nasyon sa yo pou yo s\u00E8vi N\u00E8bikadneza, wa Babil\u00F2n lan. Ata b\u00E8t nan bwa va soum\u00E8t devan l\u0027."
        },
        {
          "text": "Apre sa, pwof\u00E8t Jeremi di pwof\u00E8t Ananya konsa: -Koute byen, Ananya! Se pa Sey\u00E8 a ki te voye ou di sa, tande. Ou twonpe konfyans p\u00E8p la."
        },
        {
          "text": "Se sa ki f\u00E8 men sa Sey\u00E8 a di: Li pral dispar\u00E8t ou sou lat\u00E8. Anvan lanne an bout, w\u0027ap mouri, paske ou pouse p\u00E8p la pou l\u0027 te kenbe t\u00E8t ak Sey\u00E8 a!"
        },
        {
          "text": "Menm lanne an vre, nan sety\u00E8m mwa a, pwof\u00E8t Ananya mouri."
        }
      ]
    },
    {
      "VERS": [
        {
          "text": "Pwof\u00E8t Jeremi rete lavil Jerizal\u00E8m li voye yon l\u00E8t bay tout moun N\u00E8bikadneza te dep\u00F2te soti lavil Jerizal\u00E8m ale lavil Babil\u00F2n, ki vle di bay ch\u00E8f fanmi, pr\u00E8t, pwof\u00E8t ak tout r\u00E8s p\u00E8p lavil Jerizal\u00E8m wa a te f\u00E8 dep\u00F2te."
        },
        {
          "text": "Se te apre yo te fin pran wa Jekonya, manman li, gwo zotobre nan pal\u00E8 a, ch\u00E8f peyi Jida ak ch\u00E8f lavil Jerizal\u00E8m yo, atizan yo, b\u00F2s f\u00F2jon yo pou dep\u00F2te yo."
        },
        {
          "text": "Jeremi renm\u00E8t l\u00E8t la nan men de moun Sedesyas, wa peyi Jida a, t\u0027ap voye b\u00F2 kote N\u00E8bikadneza, wa Babil\u00F2n lan. Se te Elasa, pitit Chafan ak Gemarya, pitit Ilkija. Jeremi voye di yo nan l\u00E8t la:"
        },
        {
          "text": "-Men mesaj Sey\u00E8 ki gen tout pouvwa a, Bondye p\u00E8p Izray\u00E8l la, voye pou tout moun li te f\u00E8 yo pran lavil Jerizal\u00E8m pou dep\u00F2te jouk lavil Babil\u00F2n."
        },
        {
          "text": "Nou m\u00E8t bati kay pou nou rete, nou m\u00E8t plante jaden pou nou manje."
        },
        {
          "text": "Marye, f\u00E8 pitit. Marye pitit gason nou yo, marye pitit fi nou yo pou yo ka f\u00E8 pitit. Kote nou ye laba a, peple. Pa kite nou fin mouri."
        },
        {
          "text": "Travay pou f\u00E8 peyi kote Sey\u00E8 a f\u00E8 yo dep\u00F2te nou an w\u00E8 zaf\u00E8 l\u0027 mache byen. Lapriy\u00E8 Sey\u00E8 a pou yo. Paske, si sa bon pou yo la bon pou nou tou."
        },
        {
          "text": "Wi, men av\u00E8tisman Sey\u00E8 ki gen tout pouvwa a, Bondye p\u00E8p Izray\u00E8l la, voye ban nou: Pa kite pwof\u00E8t ki nan mitan nou yo ak divin\u00F2 yo ban nou manti! Pa koute moun k\u0027ap rakonte r\u00E8v yo f\u00E8."
        },
        {
          "text": "Se pou yo ka twonpe nou pi byen kif\u00E8 yo pran non m\u0027 mete devan. Se pa mwen ki voye yo. Se mwen menm Sey\u00E8 a ki di sa."
        },
        {
          "text": "Sey\u00E8 a di ank\u00F2: L\u00E8 lavil Babil\u00F2n lan va rive sou swasanndizan depi li kanpe a, m\u0027a vin vizite nou, m\u0027a f\u00E8 kich\u00F2y pou nou. M\u0027a kenbe b\u00E8l pwom\u00E8s mwen te f\u00E8 nou an, m\u0027a f\u00E8 nou tounen lakay nou ank\u00F2."
        },
        {
          "text": "Se mwen ki konnen sa m\u0027 gen nan t\u00E8t mwen pou nou. Se mwen menm Sey\u00E8 a k\u0027ap pale. Se byen nou mwen ta vle w\u00E8, pa mal\u00E8 nou. Mwen ta vle denmen nou jwenn sa n\u0027ap tann lan."
        },
        {
          "text": "L\u00E8 sa a, n\u0027a rele m\u0027, n\u0027a vin lapriy\u00E8 nan pye m\u0027, m\u0027a reponn nou."
        },
        {
          "text": "N\u0027a chache m\u0027, n\u0027a jwenn mwen paske n\u0027a chache m\u0027 ak tout k\u00E8 nou."
        },
        {
          "text": "Wi, m\u0027a kite nou jwenn mwen. Se mwen menm ki di sa. M\u0027a f\u00E8 peyi nou an kanpe ank\u00F2. M\u0027ap pase men m\u0027 ranmase nou nan tout peyi toupatou kote m\u0027 te gaye nou yo. M\u0027ap mennen nou tounen kote m\u0027 te pran nou pou m\u0027 te dep\u00F2te nou an. Se mwen menm Sey\u00E8 a ki di sa."
        },
        {
          "text": "Sey\u00E8 a voye di nou sa paske nou pretann di li voye pwof\u00E8t ban nou lavil Babil\u00F2n."
        },
        {
          "text": "Enben, men sa Sey\u00E8 a di sou wa ki chita sou fot\u00E8y wa David la, sou p\u00E8p lavil Jerizal\u00E8m la, ki vle di r\u00E8s fanmi yo pa t\u0027 dep\u00F2te ansanm ak nou yo."
        },
        {
          "text": "Wi. Men sa Sey\u00E8 ki gen tout pouvwa a di: Mwen pral voye lag\u00E8, grangou ak move maladi sou yo. M\u0027ap f\u00E8 yo tounen tankou vye fig pouri moun pa ka manje."
        },
        {
          "text": "M\u0027ap rete la d\u00E8y\u00E8 yo ak lag\u00E8, grangou, move maladi. Tout nasyon sou lat\u00E8 pral sezi l\u00E8 y\u0027a w\u00E8 sa ki rive yo. Nan tout peyi kote mwen pral gaye yo, moun pral f\u00E8 sezisman, y\u0027ap mete men nan t\u00E8t l\u00E8 y\u0027a w\u00E8 yo. Y\u0027a pran non yo pou s\u00E8vi jouman, pou bay moun madichon."
        },
        {
          "text": "Tou sa va rive yo paske yo pa t\u0027 vle koute sa m\u0027 t\u0027ap di yo. Se Sey\u00E8 a menm ki di sa. Malgre mwen pa t\u0027 sispann voye pwof\u00E8t yo, s\u00E8vit\u00E8 m\u0027 yo, ba yo, yo pa janm vle koute."
        },
        {
          "text": "Men, nou menm Sey\u00E8 a te pran lavil Jerizal\u00E8m pou l\u0027 dep\u00F2te lavil Babil\u00F2n, many\u00E8 koute sa Sey\u00E8 a ap di nou!"
        },
        {
          "text": "Men mesaj Sey\u00E8 ki gen tout pouvwa a, Bondye p\u00E8p Izray\u00E8l la, bay sou Akab, pitit Kolaja, ansanm ak Sedesyas, pitit Maseja, ki t\u0027ap pran non Sey\u00E8 a pou bay manti. Mwen pral lage yo nan men N\u00E8bikadneza, wa Babil\u00F2n lan, ki pral f\u00E8 touye yo la devan nou tout."
        },
        {
          "text": "Apre sa, l\u00E8 moun peyi Jida yo te dep\u00F2te lavil Babil\u00F2n yo va bezwen bay moun madichon y\u0027a s\u00E8vi ak non mesye sa yo. Y\u0027a di: Se pou Sey\u00E8 a f\u00E8 ou sa l\u0027 te f\u00E8 Sedesyas ansanm ak Akab wa Babil\u00F2n lan te f\u00E8 boule tou vivan."
        },
        {
          "text": "Se sa k\u0027ap rive yo, paske yo te yon gwo wont pou p\u00E8p Izray\u00E8l la. Yo f\u00E8 adilt\u00E8 ak madanm jwif par\u00E8y yo, l\u00E8fini y\u0027ap pran non mwen pou bay manti, pou bay mesaj mwen pa t\u0027 mete nan bouch yo. Mwen konnen sa yo f\u00E8, mwen te w\u00E8 yo ak je m\u0027. Se Sey\u00E8 a menm ki di sa."
        },
        {
          "text": "Sey\u00E8 a te bay pwof\u00E8t Jeremi yon mesaj pou Chemaja, moun Nekelam,"
        },
        {
          "text": "paske Chemaja te pran reskonsablite voye yon l\u00E8t bay yon pr\u00E8t yo te rele Sefanya, pitit Maseja, pou tout l\u00F2t pr\u00E8t yo ansanm ak tout moun lavil Jerizal\u00E8m yo. Chemaja te voye di yo:"
        },
        {
          "text": "-Sey\u00E8 a te f\u00E8 ou pr\u00E8t nan plas Jeojada pou veye sa k\u0027ap pase nan tanp lan. Se devwa ou pou ou pran tout moun fou k\u0027ap pran p\u00F2z pwof\u00E8t yo pou mete yo nan chenn ak yon kolye f\u00E8 nan kou yo."
        },
        {
          "text": "Poukisa ou pa f\u00E8 anyen ak Jeremi, nonm Anat\u00F2t la, k\u0027ap pran p\u00F2z pwof\u00E8t li nan mitan p\u00E8p la?"
        },
        {
          "text": "Men koulye a li ekri nou isit lavil Babil\u00F2n, li voye di nou n\u0027ap rete lontan nan sitiyasyon sa a. Nou m\u00E8t bati kay pou nou rete, nou m\u00E8t plante jaden pou nou ka manje."
        },
        {
          "text": "Sefanya, pr\u00E8t la, te li l\u00E8t la bay pwof\u00E8t Jeremi."
        },
        {
          "text": "L\u00E8 sa a, Sey\u00E8 a bay Jeremi l\u00F2d sa a:"
        },
        {
          "text": "-Voye mesaj sa a bay tout moun yo dep\u00F2te lavil Babil\u00F2n yo. Men sa Sey\u00E8 a di sou Chemaja, moun Nekelam. Chemaja pran p\u00F2z pwof\u00E8t li, men se pa mwen ki voye l\u0027. Li f\u00E8 nou bw\u00E8 yon bann manti."
        },
        {
          "text": "Se pout\u00E8t sa, mwen menm Sey\u00E8 a, mwen pral pini Chemaya ansanm ak tout k\u00F2t fanmi li. Mwen p\u0027ap kite yon moun nan fanmi li vivan nan mitan nou pou w\u00E8 b\u00E8l bagay mwen pral f\u00E8 pou p\u00E8p mwen an, paske li te moute t\u00E8t p\u00E8p la kont Bondye, Sey\u00E8 a."
        }
      ]
    },
    {
      "VERS": [
        {
          "text": "Men mesaj Sey\u00E8 a te bay pwof\u00E8t Jeremi:"
        },
        {
          "text": "-Se mwen menm Sey\u00E8 a, Bondye p\u00E8p Izray\u00E8l la, k\u0027ap pale av\u00E8 ou. Ekri nan yon liv tou sa mwen te di ou."
        },
        {
          "text": "Paske, tal\u00E8 konsa mwen pral f\u00E8 p\u00E8p mwen an, moun Izray\u00E8l yo ansanm ak moun Jida yo kanpe ank\u00F2. M\u0027ap mennen yo tounen nan peyi mwen te bay zans\u00E8t yo, y\u0027a reprann peyi a pou yo ank\u00F2."
        },
        {
          "text": "Men mesaj Sey\u00E8 a voye bay moun Izray\u00E8l yo ansanm ak moun Jida yo."
        },
        {
          "text": "Mwen tande moun ap rele anmwe. Tout moun t\u00E8t anba, yo pa konn sa pou yo f\u00E8."
        },
        {
          "text": "Mande sa ki genyen! Al gade non! Eske gason konn pouse pitit? Poukisa mwen w\u00E8 tout gason men anba tivant tankou fanm ki gen tranche? Y\u0027ap dekonpoze, figi yo rale."
        },
        {
          "text": "Ala mal\u00E8, mezanmi! Se yon gwo jou mal\u00E8 k\u0027ap vini. Pa gen jou ki ka par\u00E8t devan li. Se va yon tan lafliksyon pou fanmi Jak\u00F2b la! Men, y\u0027a chape anba l\u0027."
        },
        {
          "text": "Sey\u00E8 ki gen tout pouvwa a di ank\u00F2: L\u00E8 jou sa a va vini, m\u0027a kraze jouk b\u00E8f ki d\u00E8y\u00E8 kou yo a, m\u0027a kase chenn ki nan ren yo a. Yo p\u0027ap janm esklav moun l\u00F2t nasyon ank\u00F2."
        },
        {
          "text": "Se mwen menm, Sey\u00E8 a, Bondye yo a, y\u0027a s\u00E8vi ansanm ak yon pitit David m\u0027a mete wa sou yo."
        },
        {
          "text": "Nou pa bezwen p\u00E8, nou menm pitit Jak\u00F2b, s\u00E8vit\u00E8 mwen an. Nou pa bezwen tranble, nou menm moun p\u00E8p Izray\u00E8l. M\u0027ap vin delivre nou nan peyi lwen sa yo. M\u0027ap vin sove pitit nou yo nan peyi kote yo te dep\u00F2te nou an. N\u0027ap tounen lakay nou pou nou viv ak k\u00E8 poze, san pesonn pa chache nou kont ank\u00F2."
        },
        {
          "text": "M\u0027ap vin jwenn nou, m\u0027ap sove nou. Se Sey\u00E8 a menm ki di sa. M\u0027ap dispar\u00E8t tout nasyon kote mwen te gaye nou yo. Nou menm, mwen p\u0027ap detwi nou. Men, pou pini se pou m\u0027 pini nou, jan sa dwe f\u00E8t. Mwen p\u0027ap kite anyen pou nou."
        },
        {
          "text": "Men sa Sey\u00E8 a di p\u00E8p li a ank\u00F2: Pou jan ou donmaje a, pa gen renm\u00E8d pou ou. Malenng ou an p\u0027ap janm geri."
        },
        {
          "text": "Pa gen pesonn pou defann k\u00F2z ou. Se vre, yo konn geri malenng. Men, pou malenng pa ou la, pa gen renm\u00E8d."
        },
        {
          "text": "Tout moun ki t\u0027ap f\u00E8 lamou av\u00E8 ou yo bliye ou. Yo yonn pa okipe ou ank\u00F2. Mwen frape ou, tankou si m\u0027 te l\u00E8nmi ou. Pinisyon an te r\u00E8d pou ou, paske peche ou la te grav anpil. Ou te f\u00E8 anpil gwo mechanste."
        },
        {
          "text": "Poukisa w\u0027ap plenyen pou jan ou donmaje a, pou soufrans ou ki pa ka fini an? Se paske peche ou la te grav anpil, ou te f\u00E8 anpil gwo mechanste kif\u00E8 mwen pini ou konsa."
        },
        {
          "text": "Men, yon l\u00E8 yo gen pou yo devore moun k\u0027ap devore ou koulye a. Y\u0027ap f\u00E8 tout moun ki pa vle w\u00E8 ou yo prizonye, y\u0027ap dep\u00F2te yo. Y\u0027ap piye moun k\u0027ap piye ou yo. Y\u0027ap fini ak moun k\u0027ap fini av\u00E8 ou yo."
        },
        {
          "text": "Nou menm moun Siyon, yo te rele nou: moun yo mete dey\u00F2. Yo t\u0027ap di: pa gen moun pou okipe nou. Men, se mwen menm k\u0027ap ban nou renm\u00E8d, k\u0027ap geri tout malenng nou yo. Se Sey\u00E8 a menm ki di sa."
        },
        {
          "text": "Sey\u00E8 a di ank\u00F2: -Mwen pral f\u00E8 moun fanmi Jak\u00F2b yo te dep\u00F2te yo tounen lakay yo. Mwen pral gen pitye pou chak fanmi. Yo pral rebati lavil yo sou anplasman vye mazi yo. Yo pral rebati gwo b\u00E8l kay yo kote yo te ye anvan an."
        },
        {
          "text": "Y\u0027a tande moun ap chante lakay yo, y\u0027a tande moun ap rele t\u00E8lman yo kontan. M\u0027ap f\u00E8 yo peple, yo p\u0027ap fin dispar\u00E8t. M\u0027ap f\u00E8 moun f\u00E8 lwanj yo. Moun p\u0027ap meprize yo ank\u00F2."
        },
        {
          "text": "Pitit gason yo va tankou nan tan lontan. M\u0027ap f\u00E8 peyi a kanpe byen f\u00E8m ank\u00F2 devan mwen. M\u0027a pini tout moun k\u0027ap peze yo."
        },
        {
          "text": "Se yonn nan nou ki va ch\u00E8f nan peyi a. Wi, se nan mitan nou yon ch\u00E8f va soti pou gouv\u00E8nen nou. L\u0027a vin jwenn mwen l\u00E8 m\u0027a rele l\u0027. Paske pesonn p\u0027ap pran chans vin jwenn mwen si mwen pa rele l\u0027. Se Sey\u00E8 a ki di sa."
        },
        {
          "text": "L\u00E8 sa a, se p\u00E8p mwen y\u0027a ye ank\u00F2, mwen menm m\u0027a Bondye yo."
        },
        {
          "text": "L\u00E8 Bondye ank\u00F2l\u00E8 se tankou yon van tanp\u00E8t, yon sikl\u00F2n k\u0027ap tonbe sou t\u00E8t mechan yo."
        },
        {
          "text": "Li p\u0027ap sispann toutotan li pa fin f\u00E8 tou sa li soti pou li f\u00E8 a. Nan jou k\u0027ap vini yo, p\u00E8p la va konprann sa pi byen."
        }
      ]
    },
    {
      "VERS": [
        {
          "text": "Sey\u00E8 a di ank\u00F2: -L\u00E8 sa a, m\u0027ap Bondye tout branch fanmi p\u00E8p Izray\u00E8l la. Yo tout y\u0027ap vin p\u00E8p pa mwen."
        },
        {
          "text": "Nan dez\u00E8 a mwen te aji ak bon k\u00E8 ak moun ki te chape anba lanm\u00F2 nan lag\u00E8. Moun Izray\u00E8l yo pral resi viv ak k\u00E8 poze."
        },
        {
          "text": "Byen lwen, Sey\u00E8 a te f\u00E8 m\u0027 w\u00E8 li. Li t\u0027ap di: Nou menm moun p\u00E8p Izray\u00E8l, mwen p\u0027ap janm sispann renmen nou. Se pout\u00E8t sa m\u0027ap toujou aji byen ak nou."
        },
        {
          "text": "B\u00E8l p\u00E8p Izray\u00E8l mwen sa a, m\u0027ap rebati peyi nou an. Peyi nou an va kanpe ank\u00F2. Nou pral dekwoke tanbouren nou yo ank\u00F2. Nou pral danse ak k\u00E8 kontan."
        },
        {
          "text": "Nou pral plante rezen sou tout m\u00F2n Samari yo. Moun ki va plante se yo ki va rek\u00F2lte."
        },
        {
          "text": "Wi, l\u00E8 sa a moun k\u0027ap veye yo va rete sou m\u00F2n Efrayim yo, y\u0027a rele byen f\u00F2: Annou w\u00E8! Ann moute m\u00F2n Siyon, b\u00F2 kot Sey\u00E8 a, Bondye nou an."
        },
        {
          "text": "Sey\u00E8 a di ank\u00F2: -Chante ak k\u00E8 kontan pou p\u00E8p Izray\u00E8l la! Pi gwo nasyon pase l\u0027 nanpwen. F\u00E8 yo tande jan n\u0027ap chante pou Bondye. Sey\u00E8 a delivre p\u00E8p li a. Li delivre sa ki te rete nan p\u00E8p Izray\u00E8l la."
        },
        {
          "text": "Wi, se mwen menm, Sey\u00E8 a, k\u0027ap mennen yo sot nan n\u00F2. M\u0027ap ranmase yo nan d\u00E8nye bout lat\u00E8. Sa ki av\u00E8g, sa k\u0027ap bwete, fanm ki ansent, fanm ki gen tranche, yo tout ap vin ansanm. Se yon foul moun k\u0027ap tounen."
        },
        {
          "text": "Sou tout wout la y\u0027ap lapriy\u00E8, y\u0027ap kriye de ran dlo, antan m\u0027ap mennen yo tounen. M\u0027ap f\u00E8 yo pran yon wout plat kote yo p\u0027ap bite, jouk yo rive b\u00F2 sous dlo yo. Mwen tankou yon papa pou p\u00E8p Izray\u00E8l la. Efrayim se premye pitit gason m\u0027."
        },
        {
          "text": "Sey\u00E8 a di ank\u00F2: -Nou menm l\u00F2t nasyon yo, koute sa m\u0027ap di: Mache f\u00E8 konnen l\u0027 nan tout zile ki byen lwen yo. Di yo: Sey\u00E8 a te gaye tout p\u00E8p Izray\u00E8l la. Se li menm ki pral sanble yo ank\u00F2. Mwen pral okipe yo, tankou gad\u00F2 k\u0027ap okipe mouton l\u0027."
        },
        {
          "text": "Mwen libere moun fanmi Jak\u00F2b yo. Mwen delivre yo anba men yon nasyon ki te pi f\u00F2 pase yo."
        },
        {
          "text": "Y\u0027ap vini sou m\u00F2n Siyon an, y\u0027ap chante t\u00E8lman y\u0027ap kontan. Y\u0027a kontan anpil pou tou sa Sey\u00E8 a pral ba yo. L\u0027ap ba yo ble, diven, lwil fre, mouton, kabrit, b\u00E8f. Y\u0027ap tankou yon jaden byen wouze. Y\u0027ap gen tou sa yo bezwen."
        },
        {
          "text": "Jennfi yo va danse t\u00E8lman y\u0027a kontan. Jennjan ansanm ak granmoun gason yo va kontan tou. M\u0027ap wete lapenn nan k\u00E8 yo, m\u0027ap f\u00E8 yo kontan. M\u0027ap f\u00E8 yo pran kouraj. Nan mitan chagren yo, m\u0027ap f\u00E8 yo kontan."
        },
        {
          "text": "M\u0027ap f\u00E8 pr\u00E8t yo manje vyann gra kont k\u00F2 yo. P\u00E8p mwen an va jwenn tou sa yo bezwen nan tout bon bagay m\u0027a ba yo. Se mwen menm Sey\u00E8 a ki di sa."
        },
        {
          "text": "Men sa Sey\u00E8 a di ank\u00F2: -Yo tande yon s\u00E8l r\u00E8l nan Rama. Yo tande kriye ak gwo anmwe. Se Rach\u00E8l k\u0027ap kriye pou pitit li yo. Li pa vle kite pesonn konsole l\u0027 paske pitit li yo mouri."
        },
        {
          "text": "Men sa Sey\u00E8 a di ank\u00F2: -Sispann r\u00E8l ou yo, Rach\u00E8l. Siye dlo nan je ou. Sa ou te f\u00E8 pou pitit ou yo p\u0027ap p\u00E8di. Y\u0027ap tounen soti nan peyi l\u00E8nmi yo."
        },
        {
          "text": "Gen b\u00E8l espwa pou ou denmen. Pitit ou yo pral tounen nan peyi yo. Se mwen menm Sey\u00E8 a ki di sa."
        },
        {
          "text": "Mwen tande moun Izray\u00E8l yo ap plenn. Y\u0027ap di konsa: -Sey\u00E8, nou te tankou yon ti towo mawon. Men, ou donte nou, ou moutre nou jan pou nou obeyi ou. F\u00E8 nou tounen vin jwenn ou, paske ou se Sey\u00E8 a, Bondye nou an."
        },
        {
          "text": "Nou te vire do ba ou, men, koulye a nou vle tounen vin jwenn ou. Sa te f\u00E8 nou lapenn, nou rekon\u00E8t sa nou te f\u00E8 a mal. Nou te wont, nou te bese t\u00E8t nou at\u00E8, paske nou te peche nan tan jenn\u00E8s nou."
        },
        {
          "text": "Izray\u00E8l, nou se pitit gason mwen pi renmen an, pitit mwen pi pito a. Chak fwa non nou vin nan bouch mwen pou m\u0027 pini nou, mwen chonje jan mwen renmen nou. Se pout\u00E8t sa mwen f\u00E8b pou nou, m\u0027a gen pitye pou nou. Se mwen menm Sey\u00E8 a ki di sa."
        },
        {
          "text": "Mete mak sou tout wout la, plante jalon sou tout chemen an. Jwenn chemen ou te pran l\u00E8 ou taprale a. Tounen non, nou menm moun p\u00E8p Izray\u00E8l yo, tounen lakay nou nan lavil ki pou nou yo."
        },
        {
          "text": "Kil\u00E8 n\u0027a sispann drive dey\u00F2, bann w\u00F2kl\u00F2! Mwen f\u00E8 yon bagay tou n\u00E8f nan peyi a: Koulye a se fanm k\u0027ap liyen gason."
        },
        {
          "text": "Sey\u00E8 ki gen tout pouvwa a, Bondye p\u00E8p Izray\u00E8l la, di ank\u00F2: -L\u00E8 m\u0027a f\u00E8 p\u00E8p mwen an tounen lakay li, men sa yo pral mache di ank\u00F2 nan tout peyi Jida ak nan tout lavil li yo: Se pou Sey\u00E8 a beni m\u00F2n ki apa pou li a, m\u00F2n kote Bondye k\u0027ap delivre a rete a."
        },
        {
          "text": "Se sou m\u00F2n sa a moun peyi Jida yo ansanm ak moun tout lavil yo pral rete. Se la moun k\u0027ap travay lat\u00E8 yo ansanm ak moun k\u0027ap gade mouton yo pral rete tou."
        },
        {
          "text": "Mwen pral bay tout moun ki bouke yo kouraj. Mwen pral plen vant tout moun k\u0027ap mouri grangou yo."
        },
        {
          "text": "L\u00E8 sa a, p\u00E8p la va di: M\u0027 al d\u00F2mi. L\u00E8 m\u0027 leve, mwen w\u00E8 d\u00F2mi an te bon pou mwen."
        },
        {
          "text": "Tal\u00E8 konsa mwen pral simen moun ak b\u00E8t nan tout peyi Izray\u00E8l la ak nan tout peyi Jida a. Se mwen menm Sey\u00E8 a ki di sa."
        },
        {
          "text": "Menm jan mwen te pran san m\u0027 pou m\u0027 te derasinen yo, lage yo at\u00E8, demoli yo, detwi yo, f\u00E8 mal\u00E8 sou yo, se konsa tou mwen pral pran san m\u0027 pou m\u0027 rebati yo, pou m\u0027 replante yo. Se Sey\u00E8 a menm ki di sa."
        },
        {
          "text": "L\u00E8 sa a, pesonn p\u0027ap di ank\u00F2: Papa ak manman te manje rezen v\u00E8t, se dan timoun yo ki gasi."
        },
        {
          "text": "Moun ki manje rezen v\u00E8t la, se li menm ki va gen dan gasi. Chak moun va mouri pou sa li f\u00E8 ki mal."
        },
        {
          "text": "Sey\u00E8 a di ank\u00F2: L\u00E8 a pral rive, mwen pral pase yon l\u00F2t kontra av\u00E8k moun peyi Izray\u00E8l yo ansanm ak moun peyi Jida yo."
        },
        {
          "text": "Se p\u0027ap tankou kontra mwen te pase av\u00E8k zans\u00E8t yo a l\u00E8 m\u0027 te pran men yo pou m\u0027 te f\u00E8 yo soti kite peyi Lejip. Atout se mwen ki te m\u00E8t yo, yo pa t\u0027 kenbe kontra mwen an. Se mwen menm Sey\u00E8 a ki di sa!"
        },
        {
          "text": "Men kontra mwen pral pase ak p\u00E8p Izray\u00E8l la. Se Sey\u00E8 a menm ki di sa. L\u00E8 sa a, m\u0027ap mete prensip mwen yo anndan k\u00E8 yo, m\u0027ap make l\u00F2d mwen yo nan lespri yo. M\u0027a tounen Bondye pou yo, y\u0027a tounen yon p\u00E8p pou mwen."
        },
        {
          "text": "Pesonn p\u0027ap bezwen moutre l\u00F2t moun nan peyi a kouman pou yo chache konnen Sey\u00E8 a, paske yo tout ap konnen m\u0027, depi sa ki pi piti a jouk sa ki pi gran an. Se mwen menm Sey\u00E8 a ki di sa. M\u0027a padonnen sa yo f\u00E8 ki mal, mwen p\u0027ap chonje peche yo ank\u00F2. Se mwen menm Sey\u00E8 a ki di sa."
        },
        {
          "text": "Sey\u00E8 a mete sol\u00E8y la pou l\u0027 klere lajounen. Li bay lalin ak zetwal yo l\u00F2d pou yo klere lannwit. Li eksite lanm\u00E8 a, li f\u00E8 l\u0027 move. Se li menm ki Sey\u00E8 ki gen tout pouvwa a: Se konsa yo rele l\u0027."
        },
        {
          "text": "Toutotan prensip sa yo va kenbe, se toutotan p\u00E8p Izray\u00E8l la va yon nasyon devan mwen. Se mwen menm Sey\u00E8 a ki di sa."
        },
        {
          "text": "Si yon jou yo ka rive mezire wot\u00E8 sy\u00E8l la, si yo ka rive konnen fondasyon lat\u00E8 a, konsa tou, yon jou mwen ka rive voye tout p\u00E8p Izray\u00E8l la jete pout\u00E8t tou sa yo f\u00E8 ki mal. Se Sey\u00E8 a menm ki di sa."
        },
        {
          "text": "Men sa Sey\u00E8 a di ank\u00F2: -Pa rete lontan ank\u00F2, yo pral rebati tout lavil Jerizal\u00E8m pou Sey\u00E8 a, depi gwo f\u00F2 Anany\u00E8l la jouk P\u00F2tay Kwen an."
        },
        {
          "text": "Limit lavil la va konmanse la, l\u0027a pran direksyon ti m\u00F2n Gar\u00E8b la sou b\u00F2 lw\u00E8s, l\u0027a vire b\u00F2 Goa."
        },
        {
          "text": "Y\u0027a pran tout fon ki s\u00E8vi pou antere kadav ak pou boule fatra a, tout t\u00E8 ki soti depi b\u00F2 ravin Sedwon an rive nan kwen P\u00F2tay Chwal yo sou b\u00F2 l\u00E8s, y\u0027a mete yo apa pou mwen. Yo p\u0027ap janm kraze, ni yo p\u0027ap janm demoli yo ank\u00F2."
        }
      ]
    },
    {
      "VERS": [
        {
          "text": "Sey\u00E8 a pale ak Jeremi yon l\u00F2t fwa ank\u00F2. L\u00E8 sa a Sedesyas te gen dizan depi li te wa peyi Jida, N\u00E8bikadneza te gen dizwitan depi li te wa lavil Babil\u00F2n."
        },
        {
          "text": "Lame wa Babil\u00F2n lan te s\u00E8nen lavil Jerizal\u00E8m. Yo te arete pwof\u00E8t Jeremi, yo te f\u00E8men l\u0027 nan lakou pal\u00E8 wa Jida a kote gad yo ye a."
        },
        {
          "text": "Se Sedesyas, wa peyi Jida a, ki te f\u00E8 f\u00E8men pwof\u00E8t la la, paske li t\u0027ap f\u00E8 l\u0027 repw\u00F2ch d\u00E8ske li te bay mesaj sa a nan non Bondye Sey\u00E8 a: M\u0027ap lage lavil Jerizal\u00E8m nan men wa Babil\u00F2n lan. L\u0027ap pran l\u0027."
        },
        {
          "text": "Wa Sedesyas p\u0027ap chape anba men moun Kalde yo. M\u0027ap lage l\u0027 nan men wa Babil\u00F2n lan. L\u0027a konpar\u00E8t devan wa a, y\u0027a pale yonn ak l\u00F2t, je nan je."
        },
        {
          "text": "Apre sa, y\u0027a mennen Sedesyas lavil Babil\u00F2n, li va rete la jouk m\u0027a regle av\u00E8 l\u0027. Menm si nou goumen ak moun Babil\u00F2n yo, nou p\u0027ap janm genyen lag\u00E8 a. Se Sey\u00E8 a menm ki di sa."
        },
        {
          "text": "L\u00E8 sa a, Jeremi rakonte ki jan Sey\u00E8 a te pale av\u00E8 l\u0027. Sey\u00E8 a te di l\u0027 konsa:"
        },
        {
          "text": "-Anam\u00E8l, kouzen ou lan, pitit Chaloum, tonton ou b\u00F2 papa, pral vin w\u00E8 ou. Li pral mande ou pou achte yon jaden li genyen lavil Anat\u00F2t, paske se ou menm ki fanmi pi pre ak li, se ou menm an premye ki gen dwa achte l\u0027."
        },
        {
          "text": "Se konsa, jan Sey\u00E8 a te f\u00E8 m\u0027 konnen an, kouzen m\u0027 Anam\u00E8l vin jwenn mwen nan lakou pal\u00E8 kote gad yo ye a. Li mande m\u0027 pou m\u0027 achte yon jaden li te genyen lavil Anat\u00F2t, nan peyi moun Benjamen yo. Li di se mwen an premye ki gen dwa achte l\u0027 paske se mwen ki fanmi pi pre ak li. Konsa, se mwen ki pou achte l\u0027 nan men l\u0027. L\u00E8 sa a, mwen vin s\u00E8ten se Sey\u00E8 a menm ki te pale av\u00E8 m\u0027."
        },
        {
          "text": "M\u0027 achte jaden an nan men Anam\u00E8l, pitit tonton m\u0027 lan, mwen peze lajan pou m\u0027 ba li a. Lajan an te rive dis\u00E8t py\u00E8s an ajan."
        },
        {
          "text": "Apre sa, mwen siyen de papye t\u00E8 yo, mwen mete so m\u0027 sou yonn. Mwen f\u00E8 temwen yo siyen tou, mwen f\u00E8 kontwole p\u00E8z lajan an nan balans."
        },
        {
          "text": "Apre sa, mwen pran de papye t\u00E8 yo. Sa ki te sele a te gen kontra lavant lan jan lalwa mande l\u0027 la. L\u00F2t papye a te rete tou louvri."
        },
        {
          "text": "Mwen renm\u00E8t papye t\u00E8 yo bay Bawouk, pitit gason Nerija, pitit pitit Makseja, devan Anam\u00E8l, kouzen m\u0027 lan, devan l\u00F2t temwen ki te siyen papye t\u00E8 yo, devan tout moun peyi Jida ki te la nan lakou gad pal\u00E8 a."
        },
        {
          "text": "Devan yo tout, mwen di Bawouk konsa:"
        },
        {
          "text": "-Men l\u00F2d Sey\u00E8 ki gen tout pouvwa a, Bondye p\u00E8p Izray\u00E8l la, bay. Pran de papye t\u00E8 sa yo, sa ki sele a ak sa ki tou louvri a, mete yo nan yon ti kannari pou yo ka kons\u00E8ve pandan lontan."
        },
        {
          "text": "Paske yon l\u00E8 yo va achte kay, jaden ak pye rezen nan peyi a ank\u00F2. Se Sey\u00E8 a menm ki di sa."
        },
        {
          "text": "Apre mwen te fin bay Bawouk, pitit gason Nerija a, papye t\u00E8 yo, mwen lapriy\u00E8 Sey\u00E8 a, mwen di l\u0027:"
        },
        {
          "text": "-Aa, Sey\u00E8, Bondye! Se av\u00E8k f\u00F2s kouraj ou, se av\u00E8k gwo pouvwa ou ou te f\u00E8 sy\u00E8l la ak lat\u00E8 a. Anyen pa tw\u00F2 difisil pou ou."
        },
        {
          "text": "Ou f\u00E8 mil jenerasyon nan yon fanmi w\u00E8 jan ou gen bon k\u00E8. Men tou, ou f\u00E8 pitit peye pou peche papa ak manman yo te f\u00E8. Ou se yon Bondye ki gen pouvwa, ki gen f\u00F2s. Yo rele ou: Sey\u00E8 ki gen tout pouvwa a."
        },
        {
          "text": "Plan travay ou, se gwo zaf\u00E8. Yo pa ka konte b\u00E8l bagay ou f\u00E8 yo. Je ou louvri sou tou sa moun ap f\u00E8, pou bay chak moun sa yo merite dapre sa yo f\u00E8, dapre jan yo mennen bak yo."
        },
        {
          "text": "Depi nan tan lontan rive jouk jounen j\u00F2di a, ou te f\u00E8 mirak ak m\u00E8v\u00E8y nan peyi Lejip, nan peyi Izray\u00E8l ak nan tout l\u00F2t nasyon yo. Konsa, koulye a yo konnen ou toupatou."
        },
        {
          "text": "Ou f\u00E8 nou soti kite peyi Lejip ak f\u00F2s pony\u00E8t ou ak gwo kouraj ou. Ou te f\u00E8 anpil mirak ak anpil m\u00E8v\u00E8y, anpil bagay ki te f\u00E8 moun p\u00E8."
        },
        {
          "text": "Ou te ba yo peyi ou te pwom\u00E8t ou t\u0027ap bay zans\u00E8t yo a, peyi kote l\u00E8t ak siwo my\u00E8l koule tankou dlo."
        },
        {
          "text": "Yo rive nan peyi a, yo pran l\u0027 pou yo, men yo derefize koute ou. Yo pa viv jan ou te mande yo viv la. Yo pa f\u00E8 tou sa ou te ba yo l\u00F2d f\u00E8 a. Se konsa, ou voye tout gwo mal\u00E8 sa a sou yo j\u00F2di a."
        },
        {
          "text": "Moun Babil\u00F2n yo s\u00E8nen lavil la, y\u0027ap anpile t\u00E8 nan pye miray yo, y\u0027ap pwoche pou yo pran lavil la. Nou ta m\u00E8t di lavil la nan men yo deja. Lag\u00E8, grangou ak move maladi fin kraze kouraj moun yo. Ou w\u00E8 sa ou te di a rive vre."
        },
        {
          "text": "Wi, sa ki rete pou lavil la tonbe nan men moun Babil\u00F2n yo pa anyen. Poukisa at\u00F2, Sey\u00E8 Bondye, ou ban m\u0027 l\u00F2d achte jaden sa a pou lajan kach devan temwen?"
        },
        {
          "text": "Sey\u00E8 a pale ak Jeremi ank\u00F2, li di l\u0027 konsa:"
        },
        {
          "text": "-Mwen menm Sey\u00E8 a, mwen se Bondye tout moun sou lat\u00E8. Pa gen anyen ki tw\u00F2 difisil pou m\u0027 f\u00E8."
        },
        {
          "text": "Se pout\u00E8t sa, mwen menm mwen di ou: m\u0027ap lage lavil sa a nan men moun Babil\u00F2n yo, nan men N\u00E8bikadneza, wa yo a! Y\u0027ap pran lavil la."
        },
        {
          "text": "Moun Babil\u00F2n k\u0027ap atake lavil la pral antre ladan l\u0027. Y\u0027ap mete dife, y\u0027ap boule l\u0027. Y\u0027ap mete dife nan kay kote moun yo te f\u00E8 m\u0027 fache anpil la, l\u00E8 yo te moute anwo twati a pou boule lansan pou Baal, pou f\u00E8 ofrann diven pou l\u00F2t bondye."
        },
        {
          "text": "Paske, moun Izray\u00E8l yo ak moun Jida yo, se sa ki mal ase y\u0027ap f\u00E8 depi nan konmansman. Wi, moun Izray\u00E8l yo, se fache y\u0027ap f\u00E8 m\u0027 fache ase ak tou sa y\u0027ap f\u00E8 a. Se Sey\u00E8 a menm ki di sa."
        },
        {
          "text": "Lavil Jerizal\u00E8m sa a, depi jou yo te bati l\u0027 la rive jouk j\u00F2di a, se k\u00F2l\u00E8 l\u0027ap f\u00E8 m\u0027 f\u00E8, se move san l\u0027ap f\u00E8 m\u0027 f\u00E8. Kif\u00E8 koulye a, mwen pa ka w\u00E8 l\u0027 devan je m\u0027 ank\u00F2."
        },
        {
          "text": "Ak\u00F2z tou sa moun peyi Izray\u00E8l yo ak moun peyi Jida yo te f\u00E8 ki mal, m\u0027 about ak yo tout, ni wa yo, ni ch\u00E8f yo, ni pr\u00E8t yo, ni pwof\u00E8t yo, ni moun peyi Jida yo, ni moun lavil Jerizal\u00E8m yo."
        },
        {
          "text": "Yo vire do ban mwen. Malgre mwen pa t\u0027 janm sispann montre yo sa pou yo f\u00E8, yo pa t\u0027 vle koute m\u0027, yo pa vle aprann."
        },
        {
          "text": "Yo mete vye zid\u00F2l yo nan tanp yo te mete apa pou mwen an, yo f\u00E8 tanp lan pa nan kondisyon pou s\u00E8vi m\u0027 ank\u00F2."
        },
        {
          "text": "Yo bati lot\u00E8l pou Baal nan Fon Benninon an, yo ofri pitit gason yo ak pitit fi yo pou yo touye pou Mol\u00F2k, bagay mwen pa t\u0027 janm ba yo l\u00F2d f\u00E8, bagay ki pa t\u0027 janm vin nan lide m\u0027. L\u00E8 yo f\u00E8 bagay degoutan sa a, yo f\u00E8 p\u00E8p Jida a tonbe nan peche."
        },
        {
          "text": "Sey\u00E8 a, Bondye p\u00E8p Izray\u00E8l la, pale ak Jeremi, li di l\u0027 konsa: -Koulye a mwen ta renmen di yon l\u00F2t bagay sou lavil Jerizal\u00E8m. Ou te di ansanm ak l\u00F2t yo: Lag\u00E8, grangou ak move maladi ap fini ak lavil la, l\u0027ap tonbe nan men wa Babil\u00F2n lan."
        },
        {
          "text": "Enben, wi! Mwen te fache sou yo, mwen te move anpil, mwen te f\u00E8 gwo k\u00F2l\u00E8. L\u00E8 sa a, mwen gaye yo nan yon bann peyi. Men, mwen pral sanble yo, m\u0027ap mennen yo tounen isit la ank\u00F2 pou yo ka viv san k\u00E8 sote."
        },
        {
          "text": "L\u00E8 sa a, yo menm y\u0027a tounen p\u00E8p ki apa pou mwen an ank\u00F2, mwen menm m\u0027a tounen Bondye yo ank\u00F2."
        },
        {
          "text": "S\u00E8l lide m\u0027ap mete nan t\u00E8t yo tout, s\u00E8l anvi m\u0027a ba yo tout, se pou yo gen krentif pou mwen tout tan. Se va pou byen yo ak pou byen pitit pitit yo."
        },
        {
          "text": "M\u0027ap pase yon kontra ak yo ki p\u0027ap janm kase. M\u0027ap pran angajman mwen p\u0027ap janm lage yo. Mwen p\u0027ap janm sispann f\u00E8 yo byen. Wi, m\u0027a f\u00E8 yo gen krentif pou mwen ak tout k\u00E8 yo. Konsa, yo p\u0027ap janm vire do ban mwen ank\u00F2."
        },
        {
          "text": "M\u0027a pran plezi pou m\u0027 f\u00E8 yo byen. M\u0027a travay ak tout k\u00E8 m\u0027 ak tout nanm mwen pou yo pran rasin n\u00E8t nan peyi a."
        },
        {
          "text": "Sey\u00E8 a di ank\u00F2: Menm jan se mwen menm ki te f\u00E8 gwo mal\u00E8 sa a rive p\u00E8p la, konsa tou, se mwen menm ki pral ba yo tout bon bagay mwen te pwom\u00E8t m\u0027ap ba yo."
        },
        {
          "text": "W\u0027ap di ansanm ak l\u00F2t moun yo: Peyi a fini. Pa gen yon moun, pa gen yon b\u00E8t ladan l\u0027. Yo lage peyi a nan men moun Babil\u00F2n yo. Men yon l\u00E8, moun va achte t\u00E8 nan peyi a ank\u00F2."
        },
        {
          "text": "Wi, nan tout peyi Benjamen an, nan tout ti bouk ki nan vwazinaj lavil Jerizal\u00E8m yo, nan tout lavil Jida yo, nan lavil ki nan m\u00F2n yo, nan tout lavil ki nan plenn yo, b\u00F2 lanm\u00E8, ak nan sid peyi a, moun va achte jaden, y\u0027a pase papye t\u00E8, y\u0027a sele yo, y\u0027a f\u00E8 temwen siyen yo. Paske m\u0027ap f\u00E8 p\u00E8p la tounen nan peyi a ank\u00F2. Se mwen menm Sey\u00E8 a ki di sa. Jerizal\u00E8m"
        }
      ]
    },
    {
      "VERS": [
        {
          "text": "Jeremi te nan prizon toujou nan lakou pal\u00E8 kote gad yo ye a l\u00E8 Sey\u00E8 a pale av\u00E8 l\u0027 ank\u00F2. Li di l\u0027:"
        },
        {
          "text": "-Se mwen menm ki f\u00E8 lat\u00E8 a, ki ba li f\u00F2m, ki kenbe l\u0027 nan plas li. Se mwen menm yo rele Sey\u00E8 a. Men sa mwen di:"
        },
        {
          "text": "Rele m\u0027, m\u0027a reponn ou. M\u0027a f\u00E8 ou konnen yon bann gwo bagay, yon bann m\u00E8v\u00E8y ou pa t\u0027 janm konnen."
        },
        {
          "text": "Wi, men sa mwen menm, Sey\u00E8 a, Bondye p\u00E8p Izray\u00E8l la, mwen di sou kay lavil Jerizal\u00E8m yo, sou kay wa peyi Jida yo, ki fin kraze paske moun Babil\u00F2n yo s\u00E8nen lavil la, y\u0027ap atake l\u0027."
        },
        {
          "text": "Gen moun ki soti pou kenbe t\u00E8t ak moun Babil\u00F2n yo. Moun sa yo lak\u00F2z kay yo pral plen kadav moun mwen pral touye t\u00E8lman mwen fache, t\u00E8lman mwen move. Mwen p\u0027ap okipe lavil Jerizal\u00E8m ank\u00F2 paske moun li yo f\u00E8 tw\u00F2p mechanste."
        },
        {
          "text": "Men, mwen pral ba yo renm\u00E8d pou yo sa gaya. M\u0027ap geri yo. M\u0027ap f\u00E8 yo konnen jan sa bon l\u00E8 moun viv ak k\u00E8 poze san ankenn danje."
        },
        {
          "text": "M\u0027ap f\u00E8 peyi Izray\u00E8l ak peyi Jida kanpe ank\u00F2. Zaf\u00E8 yo pral mache tankou nan tan lontan."
        },
        {
          "text": "M\u0027ap mete yo nan kondisyon pou yo s\u00E8vi m\u0027, m\u0027ap wete tout peche yo te f\u00E8 kont mwen yo. M\u0027ap padonnen tou sa yo te f\u00E8 ki mal l\u00E8 yo t\u0027ap f\u00E8 w\u00F2kl\u00F2 av\u00E8 m\u0027 lan."
        },
        {
          "text": "L\u00E8 sa a, lavil Jerizal\u00E8m pral f\u00E8 k\u00E8 m\u0027 kontan. Li pral s\u00E8vi yon lwanj pou mwen, yon b\u00E8l bagay devan tout l\u00F2t nasyon ki sou lat\u00E8. L\u00E8 y\u0027a konnen tout byen mwen pral f\u00E8 pou moun Jerizal\u00E8m yo, l\u00E8 y\u0027a w\u00E8 tout b\u00E8l bagay m\u0027a f\u00E8 pou yo, y\u0027a tranble t\u00E8lman y\u0027a p\u00E8, y\u0027a sezi."
        },
        {
          "text": "Sey\u00E8 a di ank\u00F2: Y\u0027ap di peyi a tounen yon dez\u00E8, pa gen moun, pa gen b\u00E8t ladan l\u0027. Se vre wi. Lavil peyi Jida yo, tout lari lavil Jerizal\u00E8m blanch: ou pa jwenn ni moun, ni b\u00E8t ladan yo. Men nan peyi a y\u0027a tande ank\u00F2"
        },
        {
          "text": "vwa moun k\u0027ap pran plezi yo, moun ki gen k\u00E8 kontan. Y\u0027a tande mizik pou moun k\u0027ap marye yo. Y\u0027a tande moun k\u0027ap chante l\u00E8 y\u0027ap pote ofrann pou di Bondye m\u00E8si nan tanp Sey\u00E8 a. Y\u0027a di: Lwanj pou Sey\u00E8 ki gen tout pouvwa a paske li bon! Li p\u0027ap janm sispann renmen nou! Wi, m\u0027ap f\u00E8 peyi a kanpe ank\u00F2 jan l\u0027 te ye anvan an. Se Sey\u00E8 a ki di sa."
        },
        {
          "text": "Men sa Sey\u00E8 ki gen tout pouvwa a di ank\u00F2: -Nan peyi sa a ki fini, peyi kote ou pa jwenn ni moun ni b\u00E8t la nan tout lavil yo, va gen kote pou gad\u00F2 mouton yo mennen mouton yo al manje."
        },
        {
          "text": "Nan lavil ki nan m\u00F2n yo, nan lavil ki nan plenn yo b\u00F2 lanm\u00E8 a ak nan sid peyi a, nan tout peyi Benjamen an, nan tout ti bouk nan vwazinaj Jerizal\u00E8m yo, nan tout lavil Jida yo, gad\u00F2 mouton yo va f\u00E8 mouton pase devan yo yonn apre l\u00F2t pou konte yo. Se Sey\u00E8 a menm ki di sa."
        },
        {
          "text": "Sey\u00E8 a di ank\u00F2: Yon jou pral vini, mwen pral kenbe pwom\u00E8s mwen te f\u00E8 moun Izray\u00E8l yo ansanm ak moun Jida yo."
        },
        {
          "text": "Jou sa a, l\u00E8 sa a, m\u0027a f\u00E8 yon nonm soti nan fanmi David la pou gouv\u00E8nen yo. Se va yon wa ki va f\u00E8 sa ki dwat, ki p\u0027ap nan patipri."
        },
        {
          "text": "L\u00E8 sa a, moun peyi Jida yo ak moun lavil Jerizal\u00E8m yo va sove, y\u0027a viv san k\u00E8 sote. Y\u0027a rele lavil Jerizal\u00E8m Sey\u00E8 a, Delivrans nou an."
        },
        {
          "text": "Sey\u00E8 a di ank\u00F2: Va toujou gen yon wa ki soti nan fanmi David la pou gouv\u00E8nen peyi Izray\u00E8l la."
        },
        {
          "text": "Va toujou gen pr\u00E8t nan fanmi Levi a pou s\u00E8vi m\u0027 nan tanp lan, pou boule ofrann nan dife pou mwen, pou f\u00E8 ofrann grenn jaden ak l\u00F2t ofrann b\u00E8t pou mwen chak jou."
        },
        {
          "text": "Sey\u00E8 a pale ak Jeremi ank\u00F2, li di l\u0027:"
        },
        {
          "text": "-Mwen pase yon kontra ak lajounen, yon kontra ak lannwit pou yo toujou rive l\u00E8 pou yo rive a. Eske nou ka kraze kontra sa yo? Non."
        },
        {
          "text": "Enben, konsa tou, mwen siyen yon kontra ak David, s\u00E8vit\u00E8 m\u0027 lan, pou toujou gen yonn nan pitit li yo chita sou fot\u00E8y wa a nan peyi a. Mwen siyen yon kontra ak moun Levi yo ansanm ak pr\u00E8t k\u0027ap s\u00E8vi m\u0027 yo. Kontra sa yo p\u0027ap janm kase."
        },
        {
          "text": "Mwen pral f\u00E8 fanmi David, s\u00E8vit\u00E8 m\u0027 lan, peple. Mwen pral f\u00E8 moun Levi k\u0027ap s\u00E8vi m\u0027 yo peple sit\u00E8lman yo p\u0027ap ka konte kantite ki genyen. Y\u0027ap tankou zetwal nan sy\u00E8l la, tankou grenn sab b\u00F2 lanm\u00E8."
        },
        {
          "text": "Sey\u00E8 a pale ak Jeremi ank\u00F2, li di l\u0027:"
        },
        {
          "text": "-Ou tande jan moun yo ap di mwen voye moun Izray\u00E8l yo ak moun Jida yo jete, de fanmi mwen menm mwen te chwazi pou mwen yo! Se konsa y\u0027ap meprize p\u00E8p mwen an. Yo pa konsidere l\u0027 tankou yon nasyon ank\u00F2."
        },
        {
          "text": "Men sa mwen menm Sey\u00E8 a, mwen di: Mwen f\u00E8 yon kontra ak lajounen, mwen f\u00E8 yon kontra ak lannwit. Mwen bay regleman jan pou tout bagay nan sy\u00E8l la ak sou lat\u00E8 a mache."
        },
        {
          "text": "Menm jan m\u0027ap toujou kenbe kontra sa yo, konsa tou m\u0027ap toujou kenbe paw\u00F2l mwen ak pitit Jak\u00F2b yo, mwen p\u0027ap janm voye pitit pitit David, s\u00E8vit\u00E8 m\u0027 lan, jete. M\u0027ap toujou chwazi yonn nan fanmi David la pou gouv\u00E8nen moun ki soti nan ras Abraram, Izarak ak Jak\u00F2b yo. Wi, m\u0027a gen pitye pou yo, m\u0027a f\u00E8 yo kanpe ank\u00F2."
        }
      ]
    },
    {
      "VERS": [
        {
          "text": "Yon l\u00F2t jou, Sey\u00E8 a pale ak Jeremi ank\u00F2. L\u00E8 sa a, N\u00E8bikadneza, wa Babil\u00F2n lan, t\u0027ap atake lavil Jerizal\u00E8m ansanm ak tout ti bouk ki nan vwazinaj li yo. Li te gen av\u00E8 l\u0027 tout lame pa l\u0027 la ansanm ak s\u00F2lda tout l\u00F2t nasyon ak l\u00F2t ras li te soum\u00E8t anba pouvwa li."
        },
        {
          "text": "Men sa Sey\u00E8 a, Bondye p\u00E8p Izray\u00E8l la, di Jeremi: -Ale pale ak Sedesyas, wa peyi Jida a, w\u0027a di li konsa: Sey\u00E8 a pral lage lavil Jerizal\u00E8m nan men wa Babil\u00F2n lan ki pral mete dife ladan l\u0027."
        },
        {
          "text": "Ou menm, ou p\u0027ap chape. Y\u0027ap arete ou, y\u0027ap lage ou nan men l\u0027 tou. W\u0027a kontre av\u00E8 l\u0027 bab pou bab. W\u0027a pale av\u00E8 l\u0027. L\u00E8fini, w\u0027ap pati pou Babil\u00F2n."
        },
        {
          "text": "Tans\u00E8lman, Sedesyas, wa Jida, koute mesaj Sey\u00E8 a bay pou ou. Ou p\u0027ap mouri nan lag\u00E8."
        },
        {
          "text": "W\u0027ap mouri mouri ou nan kabann ou. L\u00E8 sa a, y\u0027a boule lansan pou ou menm jan yo te konn boule lansan pou zans\u00E8t ou yo ki te wa anvan ou. Y\u0027a rele pou ou, y\u0027a di: Ki lapenn sa a? Wa a mouri! Se mwen menm Sey\u00E8 a ki di sa. Se mwen ki bay mesaj sa a."
        },
        {
          "text": "Pwof\u00E8t Jeremi bay Sedesyas, wa peyi Jida a, mesaj sa a lavil Jerizal\u00E8m."
        },
        {
          "text": "L\u00E8 sa a, lame wa Babil\u00F2n lan t\u0027ap atake lavil Jerizal\u00E8m ansanm ak de l\u00F2t lavil nan peyi Jida, Lakis ak Azeka, ki t\u0027ap kenbe t\u00E8t toujou ak l\u00E8nmi yo, paske yo menm yo te byen pwoteje."
        },
        {
          "text": "Men nan ki sikonstans Sey\u00E8 a te pale ak Jeremi ank\u00F2. Wa Sedesyas te siyen yon kontra ansanm ak tout p\u00E8p lavil Jerizal\u00E8m pou yo te bay"
        },
        {
          "text": "tout moun menm ras ak yo, fanm kou gason, ki te esklav lakay yo lib\u00E8te yo. Konsa, pesonn nan moun Jida yo pa t\u0027ap gen yon fr\u00E8 par\u00E8y yo k\u0027ap s\u00E8vi yo esklav."
        },
        {
          "text": "Se konsa, tout ch\u00E8f yo ansanm ak tout p\u00E8p la te tonbe dak\u00F2 pou yo te bay tout esklav, fanm kou gason, yo te gen lakay yo lib\u00E8te yo, l\u00E8fini pou yo pa janm pran yo s\u00E8vi esklav ank\u00F2. Epi yo bay tout esklav yo lib\u00E8te yo vre."
        },
        {
          "text": "Men apre sa, yo chanje lide, yo pran moun yo te bay lib\u00E8te yo, fanm kou gason, yo f\u00F2se yo tounen s\u00E8vi yo esklav ank\u00F2."
        },
        {
          "text": "L\u00E8 sa a, Sey\u00E8 a pale ak Jeremi, li di l\u0027 konsa:"
        },
        {
          "text": "-Men sa Sey\u00E8 a, Bondye p\u00E8p Izray\u00E8l la, di: Mwen te pase yon kontra av\u00E8k zans\u00E8t nou yo l\u00E8 mwen te f\u00E8 yo soti kite peyi Lejip kote yo te esklav la. Mwen te di yo:"
        },
        {
          "text": "L\u00E8 yon ebre par\u00E8y nou vann t\u00E8t li ban nou pou l\u0027 s\u00E8vi nou esklav, apre sizan li pase ap s\u00E8vi nou, sou sety\u00E8m lanne a se pou nou ba li lib\u00E8te l\u0027. Se pou nou kite l\u0027 ale. Men, zans\u00E8t nou yo pa t\u0027 koute m\u0027, yo pa t\u0027 okipe sa m\u0027 te di yo."
        },
        {
          "text": "Men nou menm nan jou ki sot pase yo, nou pa t\u0027 f\u00E8 menm jan ak yo, nou te f\u00E8 sa ki dwat devan mwen. Tout moun te dak\u00F2 pou yo te bay ebre par\u00E8y yo lib\u00E8te yo. L\u00E8fini, nou te pran angajman sa a piblik devan mwen nan kay yo mete apa pou mwen an."
        },
        {
          "text": "Apre sa, nou chanje lide, nou pa respekte m\u0027. Nou tout nou f\u00E8 esklav nou te bay lib\u00E8te yo tounen lakay nou, fanm kou gason, nou f\u00F2se yo vin s\u00E8vi nou esklav ank\u00F2."
        },
        {
          "text": "Se pout\u00E8t sa, mwen menm Sey\u00E8 a, mwen di nou pa koute m\u0027, nou pa bay moun p\u00E8p Izray\u00E8l par\u00E8y nou yo lib\u00E8te yo. Enben, mwen menm Sey\u00E8 a, m\u0027ap ban nou lib\u00E8te pou nou mouri nan lag\u00E8, nan grangou, osinon anba move maladi."
        },
        {
          "text": "M\u0027ap mete tout l\u00F2t nasyon sou lat\u00E8 yo vant ba l\u00E8 y\u0027a w\u00E8 sa ki rive nou."
        },
        {
          "text": "Nou menm ch\u00E8f peyi Jida yo ak grann\u00E8g lavil Jerizal\u00E8m yo ak l\u00F2t gwo zotobre yo, pr\u00E8t yo ansanm ak tout moun lavil Jerizal\u00E8m yo, nou te pran yon angajman av\u00E8 m\u0027 l\u00E8 nou te pase nan mitan de mwatye towo b\u00E8f nou te ofri ban mwen an. Men nou pa kenbe angajman nou te pran an, nou pa f\u00E8 sa nou te pwom\u00E8t mwen n\u0027ap f\u00E8 a. Se pout\u00E8t sa, sa nou te f\u00E8 towo b\u00E8f nou te ofri ban mwen an, se sa mwen pral f\u00E8 rive nou."
        },
        {
          "text": "M\u0027ap lage nou nan men l\u00E8nmi nou yo, nan men moun ki soti pou touye nou yo. Kadav nou va s\u00E8vi manje pou zwezo nan sy\u00E8l ak b\u00E8t nan bwa."
        },
        {
          "text": "M\u0027ap pran Sedesyas, wa peyi Jida a, ansanm ak tout ch\u00E8f li yo, m\u0027ap lage yo nan men l\u00E8nmi yo, nan men moun ki soti pou touye yo. M\u0027ap lage yo nan men lame wa Babil\u00F2n lan ki fin leve kan yo pou yo ale."
        },
        {
          "text": "M\u0027ap pase yo l\u00F2d, y\u0027ap tounen vin atake lavil la. Y\u0027ap pran l\u0027, y\u0027ap mete dife ladan l\u0027. M\u0027ap f\u00E8 lavil peyi Jida yo tounen yon dez\u00E8 san py\u00E8s moun ladan yo. Se mwen menm Sey\u00E8 a ki di sa."
        }
      ]
    },
    {
      "VERS": [
        {
          "text": "Sey\u00E8 a pale ak Jeremi ank\u00F2, l\u00E8 sa a se Jojakim, pitit Jozyas, ki te wa peyi Jida. Li di l\u0027 konsa:"
        },
        {
          "text": "-Al jwenn moun branch fanmi Rekab yo. Pale ak yo. F\u00E8 yo vini ak ou nan yonn nan py\u00E8s chanm Tanp lan. L\u00E8 y\u0027a rive la, w\u0027a ba yo diven bw\u00E8."
        },
        {
          "text": "Se konsa Jeremi al chache tout branch fanmi Rekab yo, depi Jazanya, pitit gason Imeja, ki te pitit Abasinya, ansanm ak tout fr\u00E8 l\u0027 yo ak tout pitit gason yo."
        },
        {
          "text": "Li mennen yo nan tanp lan. Li f\u00E8 yo antre nan py\u00E8s chanm yo te bay patizan pwof\u00E8t Anan, pitit Igdalya a. Py\u00E8s chanm sa a te kole kole ak chanm ch\u00E8f tanp yo, li te anwo py\u00E8s chanm ki pou Maseya, pitit gason Chaloum lan, pr\u00E8t ki te reskonsab veye p\u00F2tay tanp lan."
        },
        {
          "text": "Apre sa, Jeremi mete gwo ja plen diven ak gode devan moun Rekab yo. Li di yo: -Bw\u00E8 diven non!"
        },
        {
          "text": "Men yo reponn li: -Nou pa bw\u00E8 diven non. Paske zans\u00E8t nou, Jonadab, pitit Rekab la, te ban nou l\u00F2d sa yo: Pa janm bw\u00E8 diven, ni nou, ni pitit nou yo."
        },
        {
          "text": "Pa janm bati kay, pa janm travay lat\u00E8, pa janm plante rezen, pa janm achte bagay konsa non plis. N\u0027a pase tout lavi nou anba tant. Konsa, n\u0027a rete lontan nan peyi ki pa pou nou an."
        },
        {
          "text": "Nou toujou obeyi l\u00F2d zans\u00E8t nou, Jonadab, pitit Rekab, te ban nou. Nou pa janm bw\u00E8 diven nan vi nou, ni nou menm, ni madanm nou, ni pitit gason ak pitit fi nou yo."
        },
        {
          "text": "Nou pa bati kay pou nou rete. Nou pa gen pye rezen. Nou pa gen jaden pou n\u0027 plante."
        },
        {
          "text": "Se anba tant nou rete. Konsa, nou toujou f\u00E8 tou sa Jonadab, zans\u00E8t nou, te ban nou l\u00F2d f\u00E8 a."
        },
        {
          "text": "Men, l\u00E8 N\u00E8bikadneza, wa peyi Babil\u00F2n lan, anvayi peyi a, nou yonn di l\u00F2t: Ann antre lavil Jerizal\u00E8m pou nou chape anba lame moun Babil\u00F2n yo ak lame moun peyi Siri yo. Se konsa nou vin rete lavil Jerizal\u00E8m."
        },
        {
          "text": "L\u00E8 sa a Sey\u00E8 a pale ak Jeremi."
        },
        {
          "text": "Men sa Sey\u00E8 ki gen tout pouvwa a, Bondye p\u00E8p Izray\u00E8l la, di l\u0027: -Ale jwenn moun peyi Jida yo ansanm ak moun ki rete lavil Jerizal\u00E8m yo, w\u0027a di yo: Poukisa yo pa pran leson sou moun Rekab yo, pou yo f\u00E8 sa mwen di yo f\u00E8. Se mwen menm Sey\u00E8 a k\u0027ap mande yo sa."
        },
        {
          "text": "Jonadab, pitit Rekab la, te bay l\u00F2d pou pitit li yo pa janm bw\u00E8 diven. Jouk jounen j\u00F2di a yo pa janm bw\u00E8 diven. Yo swiv l\u00F2d zans\u00E8t yo te ba yo a. Men nou menm, mwen pa janm sispann av\u00E8ti nou. Nou pa janm koute m\u0027."
        },
        {
          "text": "Mwen pa janm sispann voye s\u00E8vit\u00E8 m\u0027 yo, pwof\u00E8t yo, vin di nou: Many\u00E8 kite move pant n\u0027ap swiv yo. Many\u00E8 f\u00E8 sa ki dwat! Pa kouri d\u00E8y\u00E8 l\u00F2t bondye pou nou s\u00E8vi yo. Konsa, n\u0027a rete nan peyi mwen te bay pou zans\u00E8t nou yo ansanm ak nou an. Men, nou pa koute m\u0027."
        },
        {
          "text": "Pitit Jonadab yo te f\u00E8 tou sa zans\u00E8t yo te mande yo f\u00E8, men nou menm moun Jida yo, nou pa vle koute m\u0027."
        },
        {
          "text": "Se pout\u00E8t sa, men sa mwen menm, Sey\u00E8 a, Bondye ki gen tout pouvwa a, Bondye p\u00E8p Izray\u00E8l la, mwen di nou: Mwen pral voye sou moun peyi Jida ak moun lavil Jerizal\u00E8m yo mal\u00E8 mwen te di m\u0027ap voye a. Paske mwen te pale nou, nou pa koute m\u0027. Mwen rele nou, nou pa reponn mwen."
        },
        {
          "text": "Apre sa, Jeremi di moun Rekab yo: -Men sa Sey\u00E8 ki gen tout pouvwa a, Bondye p\u00E8p Izray\u00E8l la, voye di nou: Nou te swiv l\u00F2d zans\u00E8t nou, Jonadab, te ban nou an. Nou te f\u00E8 tou sa li te mande nou f\u00E8, tout l\u00F2d li te ban nou yo."
        },
        {
          "text": "Se pout\u00E8t sa, men sa mwen menm Sey\u00E8 ki gen tout pouvwa a, Bondye p\u00E8p Izray\u00E8l la, mwen di: Va toujou gen yon gason nan fanmi Jonadab, pitit Rekab la, pou s\u00E8vi mwen."
        }
      ]
    },
    {
      "VERS": [
        {
          "text": "Sey\u00E8 a pale ak Jeremi ank\u00F2. L\u00E8 sa a, Jojakim, pitit Jozyas la, t\u0027ap mache sou katran depi li te wa peyi Jida. Men sa Sey\u00E8 a te di Jeremi:"
        },
        {
          "text": "-Pran yon woulo papye. W\u0027a kouche sou li tou sa mwen te di ou sou peyi Izray\u00E8l la, sou peyi Jida a ak sou tout l\u00F2t nasyon yo. W\u0027a ekri tout mesaj mwen te ba ou, depi sou r\u00E8y wa Jozyas rive jouk j\u00F2di a."
        },
        {
          "text": "Ou pa janm konnen, l\u00E8 moun peyi Jida yo va tande tout mal\u00E8 mwen f\u00E8 lide voye sou yo, y\u0027a konprann, y\u0027a many\u00E8 kite move pant y\u0027ap swiv la. L\u00E8 sa a, m\u0027a padonnen tout mechanste ak peche yo te f\u00E8 yo."
        },
        {
          "text": "Se konsa, Jeremi rele Bawouk, pitit gason Nerija a, li dikte l\u0027 tout mesaj Sey\u00E8 a te ba li epi Bawouk ekri yo nan woulo liv la."
        },
        {
          "text": "Apre sa, Jeremi bay Bawouk l\u00F2d sa yo: -Yo defann mwen antre nan tanp Sey\u00E8 a. Mwen pa ka mete pye m\u0027 la."
        },
        {
          "text": "Men ou menm, ou prale nan tanp lan jou pou p\u00E8p la f\u00E8 j\u00E8n lan. Ou pral li nan woulo liv ou te ekri a tou sa mwen te dikte ou la, tout mesaj Sey\u00E8 a te bay yo. Ou pral li l\u0027 byen f\u00F2 pou tout moun ki nan tanp lan ka tande, pou moun ki soti nan lavil peyi Jida yo ka tande tou."
        },
        {
          "text": "Ou pa janm konnen, yo ka pran lapriy\u00E8 nan pye Bondye, y\u0027a many\u00E8 kite move pant yo t\u0027ap swiv la. Paske Sey\u00E8 a f\u00E8 yo konnen li move anpil, li fache anpil sou p\u00E8p la."
        },
        {
          "text": "Bawouk, pitit Nerija a, f\u00E8 tou sa Jeremi te ba li l\u00F2d f\u00E8 a. Li kanpe nan mitan Tanp lan, li li mesaj Sey\u00E8 yo ki te nan liv la."
        },
        {
          "text": "Se te nan nevy\u00E8m mwa senky\u00E8m lanne r\u00E8y Jojakim, pitit Jozyas la, yo te bay l\u00F2d pou tout moun lavil Jerizal\u00E8m yo ansanm ak tout moun ki te soti nan lavil peyi Jida yo epi ki te nan lavil Jerizal\u00E8m lan pou yo f\u00E8 yon s\u00E8vis j\u00E8n pou mande Sey\u00E8 a gras."
        },
        {
          "text": "L\u00E8 sa a, Bawouk pran liv mesaj Jeremi yo, li li l\u0027 nan tanp lan pou tout moun ka tande. Li te kanpe devan py\u00E8s chanm Gemarya, pitit gason Chafan an, ki te sekret\u00E8 tanp lan. Chanm lan te bay sou gwo lakou anwo a, toupre kote yo pase pou antre nan P\u00F2tay N\u00E8f Tanp Sey\u00E8 a."
        },
        {
          "text": "Miche, pitit Gemarya a, pitit pitit Chafan an, te tande tout mesaj Sey\u00E8 yo ki te ekri nan liv la."
        },
        {
          "text": "Apre sa, li ale lakay wa a, nan biwo sekret\u00E8 wa a, kote li jwenn tout gwo ch\u00E8f yo reyini ap travay. Te gen Elichama, sekret\u00E8 pal\u00E8 a, Delaya, pitit gason Chemaya, Elnatan, pitit Achb\u00F2, Gemarya, pitit Chafan, Zedekya, pitit Ananya, ak tout l\u00F2t gwo ch\u00E8f yo."
        },
        {
          "text": "Miche di yo tou sa li te sot tande Bawouk ap li nan z\u00F2r\u00E8y p\u00E8p la."
        },
        {
          "text": "L\u00E8 sa a, gwo ch\u00E8f yo voye Jeoudi b\u00F2 kot Bawouk. Jeoudi sa a, se te pitit Netanya, pitit pitit Chelemya, pitit pitit pitit Kouchi. li al di Bawouk pou li pote woulo liv li te li nan z\u00F2r\u00E8y p\u00E8p la bay ch\u00E8f yo. Bawouk pote woulo liv la ba yo."
        },
        {
          "text": "Yo di l\u0027 konsa: -Chita la, li l\u0027 pou nou tande. Bawouk li liv la pou yo."
        },
        {
          "text": "L\u00E8 yo tande tou sa ki te nan liv la, yo vin p\u00E8. Yonn pran gade l\u00F2t, epi yo di: -Se pou n\u0027 al f\u00E8 wa a konnen bagay sa yo."
        },
        {
          "text": "L\u00E8fini, yo mande Bawouk: -Mang\u00E8 di nou ki jan ou te f\u00E8 ka ekri tout bagay sa yo. Se Jeremi ki te dikte ou yo?"
        },
        {
          "text": "Bawouk reponn yo: -Se Jeremi menm ki te dikte tout mesaj sa yo. Mwen menm, mwen kouche yo sou woulo liv la ak lank."
        },
        {
          "text": "L\u00E8 sa a, ch\u00E8f yo di Bawouk: -Al kache tande, ou menm ansanm ak Jeremi. Pa kite py\u00E8s moun konnen kote nou ye."
        },
        {
          "text": "Ch\u00E8f yo kite woulo liv la lakay Elichama, sekret\u00E8 pal\u00E8 a, y\u0027 ale nan lakou pal\u00E8 a, y\u0027 al rap\u00F2te wa a tout bagay."
        },
        {
          "text": "L\u00E8 sa a at\u00F2, wa a voye Jeoudi al chache woulo liv la lakay Elichama, sekret\u00E8 a. Jeoudi pote liv la vini. Li tanmen li li byen f\u00F2 pou wa a ansanm ak l\u00F2t ch\u00E8f ki te kanpe b\u00F2 wa a."
        },
        {
          "text": "Se te nan sezon fredi, nan nevy\u00E8m mwa a, wa a te nan kay kote li konn pase tan fredi a, li te chita devan yon gwo recho dife tou limen."
        },
        {
          "text": "Chak fwa Jeoudi te fin li twa ou kat kolonn nan liv la, wa a koupe yo ak yon ti kouto epi li jete yo nan dife a. Konsa konsa, jouk li boule tout woulo liv la."
        },
        {
          "text": "Men, ni wa a ni ch\u00E8f li yo pa t\u0027 gen k\u00E8 kase, ni yo pa t\u0027 f\u00E8 anyen pou moutre yo te nan lapenn l\u00E8 yo tande tou sa ki te nan woulo liv la."
        },
        {
          "text": "Elnatan, pitit Delaja, ak Gemarya te lapriy\u00E8 nan pye wa a pou li pa t\u0027 boule woulo liv la. Men, wa a pa koute yo."
        },
        {
          "text": "Okontr\u00E8, li pale ak Jerakmey\u00E8l, pitit li a, ansanm ak Seraja, pitit Azry\u00E8l la, ak Chelemya, pitit Abdey\u00E8l la. Li ba yo l\u00F2d pou yo arete pwof\u00E8t Jeremi ansanm ak Bawouk, sekret\u00E8 l\u0027 la. Men Sey\u00E8 a pa kite yo jwenn yo."
        },
        {
          "text": "Apre wa a te fin boule woulo liv ki te gen tout mesaj Jeremi te dikte Bawouk la, Sey\u00E8 a pale ak Jeremi ank\u00F2. Li di l\u0027 konsa:"
        },
        {
          "text": "-Al chache yon l\u00F2t woulo papye. Ekri tou sa ki te nan premye woulo Jojakim, wa peyi Jida a, te boule a."
        },
        {
          "text": "L\u00E8fini, men sa w\u0027a di sou Jojakim, wa Jida a. Sey\u00E8 a pale, li di konsa: Ou boule woulo liv la, pa vre? Epi ou mande Jeremi poukisa li te ekri wa Babil\u00F2n lan gen pou l\u0027 vini pou l\u0027 kraze peyi a, pou l\u0027 touye d\u00E8nye moun ak d\u00E8nye b\u00E8t ki ladan l\u0027."
        },
        {
          "text": "Se pout\u00E8t sa, koulye a, men mesaj mwen menm Sey\u00E8 a m\u0027ap bay sou Jojakim, wa peyi Jida a: p\u0027ap janm gen yonn nan pitit li yo ki pou chita sou fot\u00E8y David la pou gouv\u00E8nen nan plas li. Kadav li pral rete at\u00E8 konsa, pou chal\u00E8 sol\u00E8y bat li lajounen, pou fredi bat li lannwit."
        },
        {
          "text": "M\u0027ap pini yo, ni li menm ni pitit li yo, ni ch\u00E8f li yo pou tou sa yo f\u00E8 ki mal. Ni yo, ni moun lavil Jerizal\u00E8m yo, ni moun peyi Jida yo pa t\u0027 koute m\u0027 l\u00E8 mwen t\u0027ap av\u00E8ti yo. M\u0027ap voye sou yo mal\u00E8 mwen te di m\u0027ap voye a."
        },
        {
          "text": "Se konsa Jeremi pran yon l\u00F2t woulo liv. Li bay Bawouk, sekret\u00E8 li a, pitit Nerija a. Bawouk menm ekri tou sa Jeremi te di l\u0027. Li ekri tout mesaj ki te nan premye woulo liv wa Jojakim te boule a, ansanm ak anpil l\u00F2t mesaj menm jan ak premye yo."
        }
      ]
    },
    {
      "VERS": [
        {
          "text": "N\u00E8bikadneza, wa Babil\u00F2n, te mete Sedesyas, yonn nan pitit Jozyas yo, wa nan peyi Jida nan plas Jekonya, pitit Jojakim."
        },
        {
          "text": "Men, ni Sedesyas, ni ch\u00E8f li yo, ni ankenn l\u00F2t moun nan peyi a pa te vle tande mesaj Sey\u00E8 a te bay pwof\u00E8t Jeremi pou yo."
        },
        {
          "text": "Men, wa Sedesyas te voye Jewoukal, pitit Chelemya, ak Sefanya, pr\u00E8t la, pitit Maseja, b\u00F2 kot pwof\u00E8t Jeremi pou mande l\u0027 lapriy\u00E8 Sey\u00E8 a, Bondye yo a, pou yo tout."
        },
        {
          "text": "L\u00E8 sa a, yo pa t\u0027 ank\u00F2 mete Jeremi nan prizon. Li t\u0027ap ale vini jan l\u0027 te vle nan mitan p\u00E8p la."
        },
        {
          "text": "Lame moun Babil\u00F2n yo te s\u00E8nen lavil Jerizal\u00E8m. L\u00E8 yo pran nouv\u00E8l lame farawon an te trav\u00E8se fwonty\u00E8 peyi Lejip la, yo wete k\u00F2 yo devan lavil Jerizal\u00E8m."
        },
        {
          "text": "L\u00E8 sa a, Sey\u00E8 a pale ak pwof\u00E8t Jeremi. Li di l\u0027: -Men repons w\u0027a voye bay Sedesyas:"
        },
        {
          "text": "Sey\u00E8 a, Bondye p\u00E8p Izray\u00E8l la pale. Men sa n\u0027a di wa Jida ki te voye nou b\u00F2 kote m\u0027 lan. Lame farawon an t\u0027ap vin ede nou. Men l\u0027ap tounen lakay li nan peyi Lejip."
        },
        {
          "text": "L\u00E8 sa a, moun Babil\u00F2n yo ap tounen d\u00E8y\u00E8 nou ank\u00F2, y\u0027ap atake lavil la, y\u0027ap pran l\u0027, y\u0027ap boule l\u0027."
        },
        {
          "text": "Se mwen menm Sey\u00E8 a ki di sa: Pa twonpe t\u00E8t nou. Pa konprann moun Babil\u00F2n yo pati ale n\u00E8t, yo gen pou yo tounen."
        },
        {
          "text": "Menm si nou ta rive kraze tout lame moun Babil\u00F2n k\u0027ap f\u00E8 nou lag\u00E8 a epi se sa ki blese yo ase nou kite kouche anba tant yo, yo tout y\u0027ap leve, y\u0027ap vin boule lavil la rat\u00E8."
        },
        {
          "text": "L\u00E8 sa a, lame moun Babil\u00F2n yo te wete k\u00F2 yo devan Jerizal\u00E8m, paske yo te pran nouv\u00E8l mouvman lame farawon an."
        },
        {
          "text": "Jeremi te vle f\u00E8 yon ti soti andey\u00F2 lavil la pou li ale nan peyi moun Benjamen yo. Li tapral resevwa p\u00F2syon pa l\u0027 nan yon t\u00E8 fanmi li ansanm ak tout r\u00E8s moun yo t\u0027ap separe."
        },
        {
          "text": "L\u00E8 li rive P\u00F2tay Benjamen, li kontre ak k\u00F2mandman p\u00F2s la ki te rele Jirija. Se te pitit Chelemya, pitit pitit Ananya. Jirija rete Jeremi, li di l\u0027 konsa: -Anhan! Ou pral rann t\u00E8t ou bay moun Babil\u00F2n yo!"
        },
        {
          "text": "Jeremi reponn li: -Non, monch\u00E8! Mwen pa pral rann t\u00E8t mwen kras bay moun Babil\u00F2n yo. Men Jirija pa koute l\u0027 menm. Li boukle Jeremi, li mennen l\u0027 bay ch\u00E8f yo."
        },
        {
          "text": "Ch\u00E8f yo move sou Jeremi, yo f\u00E8 bat li byen bat. Apre sa, yo f\u00E8men msye lakay Jonatan, sekret\u00E8 tanp lan. Yo te pran kay sa a s\u00E8vi yo prizon."
        },
        {
          "text": "Yo mete Jeremi nan yon kacho anba tanp lan. Yo kite l\u0027 pase k\u00E8k tan la."
        },
        {
          "text": "Apre sa, wa Sedesyas voye chache l\u0027. L\u00E8 Jeremi rive nan pal\u00E8 a, wa a pran l\u0027 sou kote, li mande l\u0027: -Eske Sey\u00E8 a ba ou yon mesaj pou mwen? Jeremi reponn: -Wi, monwa. Men li: Yo pral lage ou nan men wa lavil Babil\u00F2n lan."
        },
        {
          "text": "Apre sa Jeremi mande wa a: -Sa mwen f\u00E8 ou, sa m\u0027 f\u00E8 ch\u00E8f ou yo, sa m\u0027 f\u00E8 p\u00E8p la pou ou mete m\u0027 nan prizon?"
        },
        {
          "text": "Kisa ki rive pwof\u00E8t ou yo ki te di ou wa lavil Babil\u00F2n lan pa t\u0027ap vin atake ni ou menm ni peyi a?"
        },
        {
          "text": "Koulye a, monwa, m\u00E8t mwen, tanpri, koute sa m\u0027ap mande ou. Tanpri souple, pa voye m\u0027 tounen nan prizon kay Jonatan, sekret\u00E8 a. Si ou f\u00E8 sa, nanpwen rechap pou mwen."
        },
        {
          "text": "Se konsa, wa Sedesyas bay l\u00F2d pou yo f\u00E8men Jeremi nan lakou gad pal\u00E8 yo. Chak jou se pou yo ba li yon pen y\u0027a pran nan Riy\u00E8l Boulanje yo jouk jou p\u0027ap gen pen ank\u00F2 nan lavil la. Se konsa Jeremi rete nan lakou gad pal\u00E8 yo."
        }
      ]
    },
    {
      "VERS": [
        {
          "text": "Chefatya, pitit Matan, Gedalya, pitit Pachou, Jeoukal, pitit Chelemya, ak Pachou, pitit Malkya, te vin konnen Jeremi t\u0027ap pale ak p\u00E8p la. Li t\u0027ap di yo konsa:"
        },
        {
          "text": "-Men mesaj Sey\u00E8 a bay: tout moun ki va rete nan lavil la pral mouri. Sa ki pa mouri nan lag\u00E8 pral mouri grangou, osinon move maladi ap pote yo ale. Men, tout moun ki va soti al rann t\u00E8t yo bay moun Babil\u00F2n yo p\u0027ap mouri. Y\u0027a sove lavi yo."
        },
        {
          "text": "Wi, men sa Sey\u00E8 a di: Mwen pral lage lavil la nan men lame moun Babil\u00F2n yo. Y\u0027ap pran lavil la pou yo."
        },
        {
          "text": "Ch\u00E8f yo al di wa a: -Se pou yo touye nonm sa a. Paske l\u00E8 l\u0027ap pale konsa, li f\u00E8 s\u00F2lda yo ansanm ak tout l\u00F2t moun ki rete nan lavil la p\u00E8di kouraj. Nonm sa a pa soti pou l\u0027 ede p\u00E8p la. Se mal ase li vle pou li."
        },
        {
          "text": "Wa Sedesyas reponn: -Bon! F\u00E8 sa nou vle av\u00E8 l\u0027. Mwen pa ka di nou anyen."
        },
        {
          "text": "Se konsa, te gen yon gwo pi nan lakou pal\u00E8 a ki te pou Malkija, pitit gason wa a. Yo pran Jeremi, yo desann li nan fon sit\u00E8n lan av\u00E8k k\u00F2d. Pa t\u0027 gen dlo ladan l\u0027, men te gen anpil labou. Jeremi antre nan labou a."
        },
        {
          "text": "L\u00E8 sa a, te gen yon moun peyi Letiopi ki te rele Eb\u00E8dmel\u00E8k. Se te yon n\u00E8g konfyans ki t\u0027ap travay lakay wa a. Li vin konnen yo te mete Jeremi nan sit\u00E8n lan. Jou sa a, wa a te chita ap rann jijman b\u00F2 P\u00F2tay Benjamen an."
        },
        {
          "text": "Eb\u00E8dmel\u00E8k soti nan pal\u00E8 a, li ale b\u00F2 p\u00F2tay la, li di wa a konsa:"
        },
        {
          "text": "-Monwa, m\u00E8t mwen, sa mesye yo f\u00E8 pwof\u00E8t Jeremi an pa bon non. Yo desann li nan fon sit\u00E8n lan kote, w\u00E8 pa w\u00E8, l\u0027ap mouri grangou, paske pa gen pen lavil la ank\u00F2."
        },
        {
          "text": "L\u00E8 sa a, wa a bay Eb\u00E8dmel\u00E8k l\u00F2d pou li pran trant l\u00F2t moun av\u00E8 l\u0027 pou li wete Jeremi nan sit\u00E8n lan anvan l\u0027 mouri."
        },
        {
          "text": "Se konsa Ebelmel\u00E8k pran moun yo av\u00E8 l\u0027, li antre nan pal\u00E8 a, li ale yon kote ki anba py\u00E8s depo rich\u00E8s wa a, li pran yon bann moso twal chire ak vye rad, li mare yo nan k\u00F2d, li file yo desann bay Jeremi nan sit\u00E8n lan."
        },
        {
          "text": "Epi li di Jeremi konsa: -Mete moso twal yo ak vye rad yo anba zes\u00E8l ou pou k\u00F2d yo pa k\u00F2che ou. Jeremi f\u00E8 sa vre."
        },
        {
          "text": "Epi yo rale l\u0027 moute soti nan sit\u00E8n lan av\u00E8k k\u00F2d yo. Apre sa, Jeremi rete nan lakou gad pal\u00E8 yo."
        },
        {
          "text": "Yon l\u00F2t fwa ank\u00F2, wa Sedesyas voye chache pwof\u00E8t Jeremi, li f\u00E8 yo mennen l\u0027 ba li b\u00F2 twazy\u00E8m p\u00F2t pou antre nan kay Sey\u00E8 a. Wa a di l\u0027 konsa: -Mwen gen yon bagay m\u0027 bezwen mande ou. Reponn mwen kare, pa kache m\u0027 anyen."
        },
        {
          "text": "Jeremi reponn li: -Ala, si mwen pale ou kare, w\u0027ap f\u00E8 yo touye m\u0027. Si m\u0027 ba ou yon kons\u00E8y, ou p\u0027ap koute m\u0027."
        },
        {
          "text": "Wa Sedesyas rele Jeremi sou kote, li f\u00E8 l\u0027 s\u00E8man. Li di l\u0027 konsa: -Mwen pran Bondye vivan an, Bondye ki ban nou lavi a, pou temwen, mwen p\u0027ap f\u00E8 touye ou, ni mwen p\u0027ap lage ou nan men moun ki vle touye ou yo."
        },
        {
          "text": "L\u00E8 sa a, Jeremi di Sedesyas konsa: -Men sa Sey\u00E8 a, Bondye ki gen tout pouvwa a, Bondye p\u00E8p Izray\u00E8l la, di: Si ou al rann t\u00E8t ou bay ch\u00E8f wa Babil\u00F2n lan, yo p\u0027ap touye ou. Yo p\u0027ap boule lavil la. Yo p\u0027ap touye ni ou menm, ni fanmi ou."
        },
        {
          "text": "Men, si ou pa al rann t\u00E8t ou bay ch\u00E8f yo, lavil la pral tonbe nan men moun Babil\u00F2n yo, y\u0027ap boule l\u0027. L\u00E8fini, ou p\u0027ap ka chape anba men yo."
        },
        {
          "text": "Wa Sedesyas reponn: -Ou konnen sa m\u0027 p\u00E8? Se moun peyi Jida yo ki deja al rann t\u00E8t yo bay moun Babil\u00F2n yo. Mwen p\u00E8 pou moun Babil\u00F2n yo pa lage m\u0027 nan men yo pou yo maltrete m\u0027."
        },
        {
          "text": "Jeremi di l\u0027 konsa: -Moun Babil\u00F2n yo p\u0027ap f\u00E8 ou sa. Koute mesaj Sey\u00E8 a ba ou nan sa mwen di ou la a, pou tout bagay pase byen pou ou. Konsa ou p\u0027ap mouri."
        },
        {
          "text": "Si ou derefize al rann t\u00E8t ou, men sa ki pral rive ou, dapre sa Sey\u00E8 a f\u00E8 m\u0027 w\u00E8:"
        },
        {
          "text": "Yo pral pran tout fanm ki rete nan pal\u00E8 wa Jida a, y\u0027ap mennen yo bay ch\u00E8f wa Babil\u00F2n lan. Medam yo pral di: Moun ki te pi bon zanmi wa a pran t\u00E8t li, yo f\u00E8 l\u0027 f\u00E8 sa yo vle. Koulye a, bra msye pran n\u0027a p\u00E8len. Yo kouri kite l\u0027 pou kont li."
        },
        {
          "text": "Yo pral pran tout madanm ou yo, tout pitit ou yo, y\u0027ap mennen yo bay moun Babil\u00F2n yo. Ou menm, ou p\u0027ap chape anba men yo. Wa Babil\u00F2n lan ap f\u00E8 ou prizonye, l\u00E8fini l\u0027ap f\u00E8 mete dife nan lavil sa a."
        },
        {
          "text": "Sedesyas di Jeremi konsa: -Pa kite pesonn konnen tout paw\u00F2l sa yo. Konsa ou p\u0027ap mouri."
        },
        {
          "text": "Si ch\u00E8f yo rive konnen mwen te pale av\u00E8 ou, y\u0027ap vin jwenn ou, y\u0027ap mande ou sa ou te di m\u0027 ak sa m\u0027 te reponn ou. Y\u0027ap pwom\u00E8t yo p\u0027ap touye ou si ou pa kache yo anyen."
        },
        {
          "text": "L\u00E8 sa a, w\u0027a reponn yo: Se mande mwen t\u0027ap mande wa a, tanpri souple, pou l\u0027 pa voye m\u0027 tounen nan prizon lakay Jonatan pou m\u0027 pa mouri la."
        },
        {
          "text": "Tout ch\u00E8f yo vini jwenn Jeremi vre. Yo mande l\u0027 yon bann paw\u00F2l. Jeremi reponn yo jan wa a te di l\u0027 la. Pa t\u0027 gen anyen ch\u00E8f yo te ka f\u00E8 paske pesonn pa t\u0027 tande koze Jeremi te gen ak wa a."
        },
        {
          "text": "Jeremi rete nan lakou gad pal\u00E8 yo jouk jou yo pran lavil Jerizal\u00E8m."
        }
      ]
    },
    {
      "VERS": [
        {
          "text": "Nan dizy\u00E8m mwa, nevy\u00E8m lanne r\u00E8y Sedesyas, wa peyi Jida a, N\u00E8bikadneza, wa Babil\u00F2n lan, vini ak tout lame li a, li atake lavil Jerizal\u00E8m. Li s\u00E8nen li toupatou."
        },
        {
          "text": "Sou nevy\u00E8m jou nan katriy\u00E8m mwa, onzy\u00E8m lanne r\u00E8y Sedesyas la, l\u00E8nmi yo f\u00E8 yon twou nan miray ranpa a."
        },
        {
          "text": "L\u00E8 sa a, tout gwo ch\u00E8f wa Babil\u00F2n yo antre nan lavil la, yo pran pozisyon nan P\u00F2tay Mitan an: Te gen Negal Sarez\u00E8, Samga-Nebo, Sasekim, ki te ch\u00E8f n\u00E8g konfyans wa yo, yon l\u00F2t Negal-Sarez\u00E8 ki te ch\u00E8f konseye yo ansanm ak tout l\u00F2t gwo ch\u00E8f wa Babil\u00F2n yo."
        },
        {
          "text": "L\u00E8 wa Sedesyas ak tout s\u00F2lda li yo w\u00E8 sa, yo tann lannwit rive, yo mete dey\u00F2. Yo pase nan jaden wa a, yo soti nan p\u00F2tay kote de miray yo kontre a, yo kite lavil la. Yo pran chemen ki mennen nan Fon Jouden an."
        },
        {
          "text": "Men, s\u00F2lda lame Babil\u00F2n yo rapouswiv yo. Yo mete men sou Sedesyas nan plenn toupre lavil Jeriko a. Yo pran l\u0027, yo mennen l\u0027 bay N\u00E8bikadneza, wa Babil\u00F2n lan, ki te lavil Ribla, nan peyi Amat. Rive la, wa Babil\u00F2n lan bay l\u00F2d sa pou yo f\u00E8 Sedesyas."
        },
        {
          "text": "Li f\u00E8 yo touye pitit gason Sedesyas yo la devan je msye. Li f\u00E8 touye tout ch\u00E8f peyi Jida yo tou."
        },
        {
          "text": "Apre sa, li fe yo pete de je Sedesyas. L\u00E8fini, li f\u00E8 yo mare l\u0027 ak de chenn kwiv pou yo mennen l\u0027 Babil\u00F2n."
        },
        {
          "text": "Moun Babil\u00F2n yo menm, b\u00F2 pa yo, mete dife nan kay wa a, nan kay tout grann\u00E8g yo epi yo kraze miray ranpa lavil Jerizal\u00E8m."
        },
        {
          "text": "L\u00E8fini, Nebouzaradan, ch\u00E8f gad yo, pran tout r\u00E8s moun ki te rete nan lavil la ansanm ak sa ki te kouri kite lavil la, li dep\u00F2te yo lavil Babil\u00F2n."
        },
        {
          "text": "Men, li kite tout moun ki p\u00F2v yo, tout moun ki pa gen anyen yo rete nan peyi Jida a. Li ba yo jaden rezen ak l\u00F2t jaden pou yo travay."
        },
        {
          "text": "Men N\u00E8bikadneza, wa lavil Babil\u00F2n, bay Neboucharadan, ch\u00E8f lagad la l\u00F2d sa a pou Jeremi:"
        },
        {
          "text": "-Chache kote Jeremi ye. Pran swen li byen. Pa f\u00E8 l\u0027 anyen. Okontr\u00E8, tout sa l\u0027a mande, w\u0027a ba li l\u0027."
        },
        {
          "text": "Se konsa Neboucharadan, ch\u00E8f lagad la, Nebouchasban, ch\u00E8f n\u00E8g konfyans yo, Negal-Sarez\u00E8, ch\u00E8f konseye yo, ansanm ak tout l\u00F2t ch\u00E8f wa Babil\u00F2n yo"
        },
        {
          "text": "voye chache Jeremi nan lakou gad pal\u00E8 yo. Yo renm\u00E8t li nan men Gedalya, pitit Akikam, pitit pitit Chafan, ki te pou f\u00E8 l\u0027 rive lakay li san danje. Se konsa Jeremi te rete nan mitan p\u00E8p la."
        },
        {
          "text": "Antan Jeremi te nan prizon nan lakou gad pal\u00E8 yo, Sey\u00E8 a te pale av\u00E8 l\u0027 pou di l\u0027 konsa:"
        },
        {
          "text": "-Al pale ak Eb\u00E8dmel\u00E8k, moun peyi Letiopi a. W\u0027a di li men mesaj Sey\u00E8 ki gen tout pouvwa a, Bondye p\u00E8p Izray\u00E8l la, bay: Mwen pral f\u00E8 tou sa mwen te di ki gen pou rive a rive vre. Se va pou mal\u00E8 lavil la, se p\u0027ap pou byen li. L\u00E8 sa a, w\u0027a la pou w\u00E8 tout bagay."
        },
        {
          "text": "Men jou sa a m\u0027ap sove ou. Se mwen menm Sey\u00E8 a ki di sa. Ou p\u0027ap tonbe nan men moun k\u0027ap f\u00E8 ou p\u00E8 yo."
        },
        {
          "text": "Se vre wi, m\u0027ap sove ou, yo p\u0027ap touye ou. W\u0027ap sove, w\u0027ap vivan paske ou te gen konfyans nan mwen. Wi, se mwen menm Sey\u00E8 a ki di sa."
        }
      ]
    },
    {
      "VERS": [
        {
          "text": "Sey\u00E8 a pale ak Jeremi ank\u00F2 apre Neboucharadan, ch\u00E8f lagad la, te lage l\u0027 lavil Rama. Yo te f\u00E8 Jeremi prizonye ansanm ak tout moun lavil Jerizal\u00E8m ak moun peyi Jida yo. Yo te mete l\u0027 nan chenn ansanm ak tout moun yo t\u0027ap dep\u00F2te lavil Babil\u00F2n."
        },
        {
          "text": "Ch\u00E8f lagad la pran Jeremi sou kote, li di l\u0027 konsa: -Sey\u00E8 a, Bondye ou la, te di li t\u0027ap f\u00E8 mal\u00E8 sa a tonbe sou peyi a."
        },
        {
          "text": "Koulye a sa li te di li t\u0027ap f\u00E8 a, li f\u00E8 l\u0027. Sa ki lak\u00F2z? Se paske p\u00E8p ou a te ant\u00F2 devan Sey\u00E8 a, yo pa t\u0027 vle koute l\u0027."
        },
        {
          "text": "At\u00F2kile, m\u0027ap wete chenn ki nan pony\u00E8t ou yo, m\u0027ap lage ou. Si ou vle vini ak mwen lavil Babil\u00F2n, ou m\u00E8t vini, m\u0027a pran swen ou. Men, si ou pa vle tou, ou pa blije vini. Tout peyi a devan ou, ou m\u00E8t ale kote ou vle."
        },
        {
          "text": "L\u00E8 Neboucharadan w\u00E8 Jeremi pa reponn, li di l\u0027 ank\u00F2: -Tounen al jwenn Gedalya, pitit Akikam, pitit pitit Chafan, lavil Mispa. Se li menm wa Babil\u00F2n lan mete pou gouv\u00E8nen tout lavil nan peyi Jida yo. W\u0027a rete av\u00E8 l\u0027 nan mitan p\u00E8p la. Ou gen dwa tou ale kote ou vle nan peyi a. L\u00E8fini, li bay Jeremi yon kado ansanm ak k\u00E8k pwovizyon pou l\u0027 manje, epi li voye l\u0027 ale."
        },
        {
          "text": "Jeremi al jwenn Gedalya, pitit Akikam lan, lavil Mispa. Li rete la av\u00E8 l\u0027 ansanm ak moun yo te kite nan peyi a."
        },
        {
          "text": "Te gen yon r\u00E8s lame peyi Jida a ki te andey\u00F2 lavil Jerizal\u00E8m. Ch\u00E8f yo ansanm ak s\u00F2lda yo vin konnen wa Babil\u00F2n lan te mete Gedalya, pitit Akikam lan, ch\u00E8f sou tout peyi a. Wa a te kite tout moun yo pa t\u0027 dep\u00F2te yo sou kont li, tout moun p\u00F2v yo, fanm kou gason, granmoun kou timoun."
        },
        {
          "text": "Se konsa, Izmay\u00E8l, pitit Netanya, Jokanan ak Jonatan, pitit Karejak, Seraya, pitit Tannoum\u00E8t, pitit Efayi yo, moun lavil Netofa, ansanm ak Jezanya, pitit Makat, yo moute lavil Mispa, y\u0027 al jwenn Gedalya ansanm ak tout s\u00F2lda yo."
        },
        {
          "text": "Gedalya di yo konsa: -Mwen ban nou paw\u00F2l mwen, nou pa bezwen p\u00E8 soum\u00E8t nou devan moun Babil\u00F2n yo. Rete nan peyi a. S\u00E8vi wa Babil\u00F2n lan. Tout bagay va mache byen pou nou."
        },
        {
          "text": "Mwen menm, m\u0027ap rete isit lavil Mispa. Konsa, m\u0027a pale pou nou ak moun Babil\u00F2n yo l\u00E8 y\u0027a vini. Nou menm, nou m\u00E8t al f\u00E8 rek\u00F2t rezen, l\u00F2t fwi ak lwil. Mete yo nan depo. Nou m\u00E8t rete nan lavil kote n\u0027a ye yo."
        },
        {
          "text": "Konsa tou, tout jwif ki te nan peyi Moab, nan peyi Amon, nan peyi Edon ak nan tout l\u00F2t peyi vin konnen wa Babil\u00F2n lan te penm\u00E8t k\u00E8k jwif rete nan peyi Jida, li te mete Gedalya, pitit Akikam, pitit pitit Chafan, ch\u00E8f sou yo tout."
        },
        {
          "text": "Yo kite peyi kote yo te gaye yo, yo tounen nan peyi Jida, yo vin jwenn Gedalya lavil Mispa. Yo f\u00E8 yon b\u00E8l rek\u00F2t rezen ak l\u00F2t fwi an kantite."
        },
        {
          "text": "Yon jou, Jokanan, pitit Karejak, ansanm ak tout l\u00F2t ch\u00E8f lame ki te andey\u00F2 yo vin jwenn Gedalya lavil Mispa."
        },
        {
          "text": "Yo di l\u0027 konsa: -Ou pa konnen Baalis, wa peyi Amon an, voye Izmay\u00E8l, pitit Netanya a, pou touye ou? Men Gedalya pa t\u0027 vle kw\u00E8 yo."
        },
        {
          "text": "L\u00E8 sa a, Jokanan al jwenn Gedalya an kach\u00E8t lavil Mispa, li di l\u0027 konsa: -Eske ou vle m\u0027 al touye Izmay\u00E8l pou ou? Pesonn p\u0027ap konn anyen. Poukisa pou ou kite l\u0027 ansasinen ou? Si li touye ou, sa pral lak\u00F2z tout jwif ki te sanble b\u00F2 kote ou yo pral gaye ank\u00F2. Sa pral lak\u00F2z ti ponyen moun ki rete nan peyi Jida a rive dispar\u00E8t."
        },
        {
          "text": "Men, Gedalya reponn: -Pa f\u00E8 sa, monch\u00E8! Sa w\u0027ap di sou Izmay\u00E8l la pa vre!"
        }
      ]
    },
    {
      "VERS": [
        {
          "text": "Nan sety\u00E8m mwa a, Izmay\u00E8l, pitit Netanya, pitit pitit Elichama, rive Mispa ansanm ak dis l\u00F2t moun pou li vin w\u00E8 Gedalya, pitit Akikam. Izmay\u00E8l te yon ti fanmi wa a. Se te yon gwo ch\u00E8f nan gouv\u00E8nman wa a. Pandan yo chita konsa sou tab ap manje lakay Gedalya,"
        },
        {
          "text": "Izmay\u00E8l leve ansanm ak dis moun li yo, yo rale nepe yo, yo touye Gedalya, nonm wa Babil\u00F2n lan te mete pou gouv\u00E8nen peyi a."
        },
        {
          "text": "Apre sa, yo touye tout gason jwif ki te lavil Mispa av\u00E8k Gedalya. Yo touye tout s\u00F2lda moun Babil\u00F2n ki te la tou."
        },
        {
          "text": "Yo te fin ansasinen Gedalya a depi de jou, nouv\u00E8l la pa t\u0027 ank\u00F2 gaye."
        },
        {
          "text": "Se konsa katreven gason ki te soti lavil Sich\u00E8m, lavil Silo ak lavil Samari vin rive. Yo te koupe tout bab nan figi yo, yo te gen rad chire sou yo, tout k\u00F2 yo te plen mak kouto. Yo te pote grenn jaden ak lansan pou ofri nan tanp Jerizal\u00E8m lan."
        },
        {
          "text": "Izmay\u00E8l kite Mispa, li soti al kontre yo, de ran dlo nan je l\u0027. L\u00E8 li rive sou yo li di konsa: -Vini non, ann al kay Gedalya!"
        },
        {
          "text": "Men rive yo rive nan mitan lavil Mispa, Izmay\u00E8l ansanm ak mesye l\u0027 yo touye yo, l\u00E8fini yo lage kadav yo nan yon sit\u00E8n."
        },
        {
          "text": "Men gen dis nan moun sa yo ki te di Izmay\u00E8l konsa: -Pa touye nou paske nou gen pwovizyon kache nan jaden nou yo, ble, l\u00F2j, lwil ak siwo my\u00E8l. Se konsa Izmay\u00E8l pa t\u0027 touye sa yo ansanm ak l\u00F2t yo."
        },
        {
          "text": "Sit\u00E8n kote Izmay\u00E8l te jete kadav moun li te touye yo, se gwo sit\u00E8n wa Asa te f\u00E8 fouye l\u00E8 Basa, wa peyi Izray\u00E8l la, te vin atake l\u0027 la. Se sit\u00E8n sa a Izmay\u00E8l te plen ak kadav yo."
        },
        {
          "text": "Apre sa, Izmay\u00E8l mache pran tout pitit fi wa a ansanm ak tout r\u00E8s moun ki te lavil Mispa, moun Neboucharadan, ch\u00E8f lagad la, te kite sou kont Gedalya. Li f\u00E8 yo prizonye. Li pati ak yo, li pran direksyon peyi moun Amon yo."
        },
        {
          "text": "Jokanan, pitit Karejak la, ansanm ak l\u00F2t ch\u00E8f lame ki te av\u00E8 l\u0027 yo vin konnen tout mechanste Izmay\u00E8l, pitit Netanya a, te f\u00E8."
        },
        {
          "text": "Yo pran tout s\u00F2lda yo, yo pati d\u00E8y\u00E8 l\u0027. Yo jwenn li b\u00F2 gwo letan Gabawon an."
        },
        {
          "text": "L\u00E8 moun Izmay\u00E8l te f\u00E8 prizonye yo w\u00E8 Jokanan av\u00E8k ch\u00E8f lame ki av\u00E8 l\u0027 yo, yo te kontan."
        },
        {
          "text": "L\u00E8 sa a, tout moun Izmay\u00E8l te f\u00E8 prizonye lavil Mispa yo kase t\u00E8t tounen, yo kouri vin jwenn Jokanan."
        },
        {
          "text": "Izmay\u00E8l menm ansanm ak wit nan moun pa l\u0027 yo kouri pou Jokanan, yo chape k\u00F2 yo nan peyi Amon an."
        },
        {
          "text": "Apre sa, Jokanan ak ch\u00E8f lame ki te av\u00E8 l\u0027 yo pran sou kont yo tout moun Izmay\u00E8l te f\u00E8 prizonye lavil Mispa apre li menm Izmay\u00E8l te fin touye Gedalya a. Jokanan pran av\u00E8 l\u0027 gason yo, ki vle di s\u00F2lda yo, fanm yo, timoun yo, moun konfyans yo, tout moun li te jwenn lavil Gabawon."
        },
        {
          "text": "Yo f\u00E8 yon ti rete nan lot\u00E8l Kimean an, toupre lavil Betley\u00E8m. Yo te f\u00E8 lide desann peyi Lejip"
        },
        {
          "text": "paske yo te p\u00E8 moun Babil\u00F2n yo, depi Izmay\u00E8l te fin touye Gedalya, moun wa Babil\u00F2n lan te mete pou gouv\u00E8nen peyi a."
        }
      ]
    },
    {
      "VERS": [
        {
          "text": "L\u00E8 sa a, tout ch\u00E8f lame yo ansanm ak Jokanan, pitit Kareja a, ak Jezanya, pitit Ochaya a ak tout moun yo, gran kou piti, y\u0027 al b\u00F2 kot pwof\u00E8t Jeremi,"
        },
        {
          "text": "yo di l\u0027 konsa: -Tanpri, f\u00E8 sa n\u0027ap mande ou la a. Lapriy\u00E8 Sey\u00E8 a, Bondye ou la, pou nou. Lapriy\u00E8 pou ti r\u00E8s moun ki chape yo. Paske, jan ou ka w\u00E8 l\u0027 la, nou te anpil, koulye a se yon ti ponyen moun nou ye."
        },
        {
          "text": "Mande Sey\u00E8 a, Bondye ou la, pou l\u0027 f\u00E8 nou konnen ki chimen pou n\u0027 pran, kisa pou n\u0027 f\u00E8."
        },
        {
          "text": "Jeremi reponn yo: -Dak\u00F2. Mwen pral lapriy\u00E8 Sey\u00E8 a, Bondye nou an, jan nou mande m\u0027 lan. Apre sa, m\u0027a f\u00E8 nou konnen repons Sey\u00E8 a ban nou. Mwen p\u0027ap kache nou anyen."
        },
        {
          "text": "Yo di Jeremi konsa: -Si nou pa f\u00E8 tou sa Sey\u00E8 a, Bondye ou la, va di ou pou nou f\u00E8, se pou Sey\u00E8 a kanpe pou l\u0027 akize nou. L\u00E8 sa a, l\u0027a gen rezon l\u0027 nan pla men l\u0027."
        },
        {
          "text": "Se nou menm ki mande ou pou lapriy\u00E8 Sey\u00E8 a pou nou. Kit sa f\u00E8 nou plezi, kit sa pa f\u00E8 nou plezi, se pou nou koute sa Sey\u00E8 a, Bondye nou an, va di nou. Konsa, tout bagay va mache byen pou nou, si nou koute l\u0027."
        },
        {
          "text": "Dis jou apre, Sey\u00E8 a bay Jeremi repons lan."
        },
        {
          "text": "Jeremi rele Jokanan, pitit Karejak la, ak tout l\u00F2t ch\u00E8f lame ki te av\u00E8 l\u0027 yo ansanm ak tout p\u00E8p la, gran kou piti."
        },
        {
          "text": "Li di yo: -Nou te voye m\u0027 al lapriy\u00E8 Sey\u00E8 a, Bondye p\u00E8p Izray\u00E8l la, pou m\u0027 te mande l\u0027 kich\u00F2y pou nou. Men repons li bay:"
        },
        {
          "text": "Si nou vle rete nan peyi sa a, m\u0027ap mete nou kanpe ank\u00F2. Mwen p\u0027ap kraze nou. M\u0027ap f\u00E8 nou pran rasin ank\u00F2, mwen p\u0027ap dechouke nou. Paske mal\u00E8 mwen te voye sou nou an ban m\u0027 gwo lapenn."
        },
        {
          "text": "Koulye a, nou pa bezwen tranble devan wa Babil\u00F2n lan. Nou pa bezwen p\u00E8 l\u0027. Se mwen menm, Sey\u00E8 a, k\u0027ap pale ak nou. Mwen la av\u00E8k nou pou sove nou, pou delivre nou anba men l\u0027."
        },
        {
          "text": "Paske mwen gen bon k\u00E8, m\u0027a f\u00E8 l\u0027 gen pitye pou nou, l\u0027a kite nou tounen lakay nou. Se mwen menm Sey\u00E8 a ki di sa."
        },
        {
          "text": "Jeremi di yo ank\u00F2: -Si nou pa koute sa Sey\u00E8 a, Bondye nou an, f\u00E8 nou konnen, si nou di: Non, nou p\u0027ap rete nan peyi a!"
        },
        {
          "text": "Non! Se nan peyi Lejip nou pral viv, kote nou p\u0027ap w\u00E8 lag\u00E8, kote nou p\u0027ap tande twonp\u00E8t k\u0027ap bay siyal lag\u00E8 a, kote nou p\u0027ap soufri grangou. Se la pou n\u0027 al viv."
        },
        {
          "text": "Enben, nou menm ti ponyen moun ki rete nan moun Jida yo, koute byen sa Sey\u00E8 a di nou: Men mesaj Sey\u00E8 ki gen tout pouvwa a, Bondye p\u00E8p Izray\u00E8l la bay: Si nou soti vre pou nou ale nan peyi Lejip, si nou desann nan peyi sa a pou nou rete,"
        },
        {
          "text": "enben, lag\u00E8 k\u0027ap f\u00E8 nou p\u00E8 a ap rive jwenn nou jouk laba nan peyi Lejip la. Grangou k\u0027ap ban nou tout t\u00E8t chaje sa yo pral swiv nou jouk laba a. N\u0027ap mouri nan peyi Lejip."
        },
        {
          "text": "Tout moun ki soti vre pou y\u0027 ale nan peyi Lejip pou yo ka rete viv la pral mouri nan lag\u00E8, grangou pral touye yo, move maladi ap fini ak yo n\u00E8t. L\u00E8 sa a, nou yonn p\u0027ap chape anba mal\u00E8 m\u0027ap voye sou nou an."
        },
        {
          "text": "Wi! Men mesaj Sey\u00E8 ki gen tout pouvwa a, Bondye p\u00E8p Izray\u00E8l la, bay ank\u00F2: Menm jan mwen te move anpil sou moun lavil Jerizal\u00E8m yo, se menm jan an tou m\u0027ap move anpil sou nou si nou desann peyi Lejip. Konsa, moun va sezi w\u00E8 nou, y\u0027a vire t\u00E8t yo pou yo pa gade nou. Y\u0027a pase nou nan betiz, y\u0027a s\u00E8vi ak non nou pou bay madichon. Nou p\u0027ap janm w\u00E8 peyi sa a ank\u00F2."
        },
        {
          "text": "Wi, men sa Sey\u00E8 a voye f\u00E8 nou konnen, nou menm ti ponyen ki rete nan peyi Jida a. Piga nou desann nan peyi Lejip. Mwen tou pale nou j\u00F2di a."
        },
        {
          "text": "Se pi gwo er\u00E8 nou te f\u00E8. L\u00E8 nou te mande m\u0027 al lapriy\u00E8 Sey\u00E8 a, Bondye nou an, pou nou, nou te di m\u0027: Lapriy\u00E8 li pou nou. W\u0027a f\u00E8 nou konnen tou sa l\u0027a di ou, epi n\u0027a f\u00E8 l\u0027."
        },
        {
          "text": "J\u00F2di a, mwen f\u00E8 nou konnen repons li, men nou pa vle koute anyen nan sa li voye m\u0027 di nou an."
        },
        {
          "text": "Enben, konn sa byen, nou pral mouri nan lag\u00E8, grangou ap touye nou, move maladi ap fini ak nou nan peyi kote nou vle al rete a."
        }
      ]
    },
    {
      "VERS": [
        {
          "text": "L\u00E8 Jeremi fin di p\u00E8p la tou sa Sey\u00E8 a, Bondye yo a, te voye l\u0027 di yo, ki vle di tout paw\u00F2l ki ekri pi wo a,"
        },
        {
          "text": "Azarya, pitit Ochaya a, Jokanan, pitit Kareyak la, ansanm ak tout l\u00F2t mesye awogan yo di Jeremi konsa: -Manti! Sey\u00E8 a, Bondye nou an, pa kras voye ou di nou pa desann al rete nan peyi Lejip."
        },
        {
          "text": "Se Bawouk, pitit Nerija a, k\u0027ap moute t\u00E8t ou sou nou. Li ta renmen lage nou nan men moun Babil\u00F2n yo pou yo touye nou, pou yo dep\u00F2te nou lavil Babil\u00F2n."
        },
        {
          "text": "Se konsa, Jokanan, pitit Kareyak la, l\u00F2t ch\u00E8f lame yo ansanm ak tout r\u00E8s p\u00E8p la derefize koute paw\u00F2l Sey\u00E8 a ki te di yo pou yo rete nan peyi Jida a."
        },
        {
          "text": "L\u00E8 sa a, Jokanan ak tout l\u00F2t ch\u00E8f lame yo pran d\u00E8nye moun ki te rete nan peyi Jida a, yo pati. Yo mennen tout moun ki te kite l\u00F2t peyi kote yo te gaye yo pou tounen vin viv nan peyi Jida a,"
        },
        {
          "text": "fanm kou gason, tout timoun yo, tout pitit fi wa a. Yo mennen tout moun Neboucharadan, ch\u00E8f lagad la, te kite av\u00E8k Gedalya, pitit Akikam, pitit pitit Chafan. Yo pran pwof\u00E8t Jeremi ansanm ak Bawouk, pitit Nerija a, av\u00E8k yo tou."
        },
        {
          "text": "Yo pa koute l\u00F2d Sey\u00E8 a, yo rive jouk lavil Tapan\u00E8s."
        },
        {
          "text": "Antan yo te lavil Tapan\u00E8s, Sey\u00E8 a pale ak Jeremi, li di l\u0027 konsa:"
        },
        {
          "text": "-Pran k\u00E8k gwo w\u00F2ch, antere yo nan m\u00F2tye pave ki devan p\u00F2t pou antre kay farawon an, lavil Tapan\u00E8s. W\u0027a f\u00E8 l\u0027 pou moun peyi Jida yo w\u00E8 ou ap f\u00E8 l\u0027."
        },
        {
          "text": "L\u00E8fini, w\u0027a di yo: men mesaj Sey\u00E8 ki gen pouvwa a, Bondye p\u00E8p Izray\u00E8l la, bay: Mwen pral voye chache s\u00E8vit\u00E8 m\u0027 lan, N\u00E8bikadneza, wa Babil\u00F2n lan, mwen pral enstale fot\u00E8y li a nan anplasman kote w\u00F2ch yo antere isit la. Se la l\u0027a moute tant li a anwo yo."
        },
        {
          "text": "L\u00E8 l\u0027a rive, l\u0027ap kraze peyi Lejip. Moun ki pou mouri anba move maladi va mouri, moun yo gen pou dep\u00F2te yo, y\u0027a dep\u00F2te yo, moun pou l\u0027 f\u00E8 touye yo, l\u0027a f\u00E8 touye yo."
        },
        {
          "text": "L\u0027a mete dife nan kay tout bondye moun peyi Lejip yo. L\u0027ap boule bondye moun Lejip yo osinon l\u0027a pran yo, l\u0027a pote yo ale av\u00E8 l\u0027. Menm jan yon gad\u00F2 mouton netwaye d\u00E8nye v\u00E8men ki nan rad li, konsa tou wa a pral piye peyi Lejip la kite l\u0027 blanch. L\u00E8fini, l\u0027ap vire do l\u0027 san pesonn pa di l\u0027 anyen."
        },
        {
          "text": "L\u0027ap kraze tout gwo moniman w\u00F2ch lavil Eliopolis nan peyi Lejip, l\u0027ap boule tout kay zid\u00F2l peyi Lejip yo."
        }
      ]
    },
    {
      "VERS": [
        {
          "text": "Sey\u00E8 a pale ak Jeremi, li ba li yon mesaj pou tout moun Jida yo ki te rete nan peyi Lejip, lavil Migd\u00F2l, lavil Tapanes, lavil Menmfis ak nan z\u00F2n lavil Patw\u00F2s."
        },
        {
          "text": "-Men sa Sey\u00E8 ki gen tout pouvwa a, Bondye p\u00E8p Izray\u00E8l la, voye di nou: Nou te w\u00E8 tout mal\u00E8 mwen te f\u00E8 tonbe sou lavil Jerizal\u00E8m ak sou tout l\u00F2t lavil peyi Jida yo. Jouk koulye a, se yon miray kraze yo ye. Pa gen yon grenn moun ki te rete ladan yo."
        },
        {
          "text": "Se paske moun ki te rete la yo te f\u00E8 sa ki mal, yo te f\u00E8 m\u0027 fache anpil sou yo. Yo t\u0027 al ofri lansan bay l\u00F2t bondye, yo t\u0027 al s\u00E8vi bondye ni yo menm, ni papa yo, ni granpapa yo pa t\u0027 janm konnen."
        },
        {
          "text": "Mwen pa t\u0027 janm sispann voye s\u00E8vit\u00E8 m\u0027 yo, pwof\u00E8t yo, pou di yo many\u00E8 sispann f\u00E8 vye bagay derespektan yo t\u0027ap plede f\u00E8 a, bagay mwen pa ka w\u00E8 devan je m\u0027."
        },
        {
          "text": "Men yo pa t\u0027 koute m\u0027. Paw\u00F2l la antre nan yon z\u00F2r\u00E8y li soti nan yon l\u00F2t. Yo derefize chanje. Yo donnen pi mal nan f\u00E8 mechanste yo, nan ofri lansan bay bondye l\u00F2t nasyon yo."
        },
        {
          "text": "L\u00E8 sa a, mwen move, mwen f\u00E8 k\u00F2l\u00E8. Mwen lage yon dife sou lavil Jida yo ak nan tout lari lavil Jerizal\u00E8m. Se vye kay kraze san pesonn ladan yo ki rete, jan nou ka w\u00E8 sa j\u00F2di a."
        },
        {
          "text": "Enben, koulye a, mwen menm Sey\u00E8 ki gen tout pouvwa a, Bondye p\u00E8p Izray\u00E8l la, m\u0027ap mande nou: Poukisa n\u0027ap f\u00E8 t\u00E8t nou mal konsa? Se vle nou pa vle kite pesonn, ni fanm ni gason, ni timoun, ni ti bebe, nan p\u00E8p Jida a ank\u00F2? Nou pa vle pesonn chape?"
        },
        {
          "text": "Nou dey\u00F2 pou nou f\u00E8 m\u0027 fache ak sa n\u0027ap f\u00E8 a, l\u00E8 n\u0027ap ofri lansan bay bondye l\u00F2t nasyon yo, isit la nan peyi Lejip kote nou vin viv la? Nou vle fini ak t\u00E8t nou pou tout nasyon sou lat\u00E8 ka pase nou nan betiz, pou yo pran non nou pou bay moun madichon?"
        },
        {
          "text": "Gen l\u00E8 nou bliye tout move zak nou tout, depi zans\u00E8t nou yo, pran wa peyi Jida yo ak madanm yo rive sou nou menm ansanm ak madanm pa nou yo, nou f\u00E8 nan peyi Jida ak nan lari Jerizal\u00E8m?"
        },
        {
          "text": "Jouk j\u00F2di a nou yonn pa r\u00E8gr\u00E8t sa nou te f\u00E8. Pesonn pa gen krentif pou mwen, pesonn pa soti pou yo viv dapre lwa ak l\u00F2d mwen te mete devan nou ak devan zans\u00E8t nou yo."
        },
        {
          "text": "Se pout\u00E8t sa, men sa mwen menm Sey\u00E8 ki gen tout pouvwa a, Bondye p\u00E8p Izray\u00E8l la mwen di: M\u0027ap vire do ban nou, m\u0027ap voye mal\u00E8 sou nou, m\u0027ap detwi tout peyi Jida a."
        },
        {
          "text": "M\u0027ap pran r\u00E8s moun Jida yo, sa ki te pran desizyon desann al viv nan peyi Lejip la, yo tout pral mouri. Yo tout, gran kou piti, y\u0027ap mouri nan peyi Lejip. Genyen k\u0027ap mouri nan lag\u00E8, genyen k\u0027ap mouri grangou. Moun va sezi w\u00E8 yo, y\u0027a vire t\u00E8t yo pou yo pa gade yo, y\u0027a s\u00E8vi ak non yo pou bay madichon, y\u0027a pase yo nan betiz."
        },
        {
          "text": "M\u0027ap pini tout moun Jida k\u0027ap viv nan peyi Lejip la ak lag\u00E8, grangou ak move maladi, menm jan mwen te pini moun lavil Jerizal\u00E8m yo."
        },
        {
          "text": "Nan ti r\u00E8s moun Jida ki rete yo, sa ki te desann al viv nan peyi Lejip la, yo yonn p\u0027ap kouri chape, yo yonn p\u0027ap sove. Kanta pou tounen al viv nan peyi Jida a ank\u00F2, jan yo ta vle l\u0027 la, yo pa ladan l\u0027. Yo yonn pa t\u0027 tounen, an wetan de twa ki va kouri chape k\u00F2 yo."
        },
        {
          "text": "L\u00E8 sa a, tout mesye ki te konnen madanm yo te nan ofri lansan bay l\u00F2t bondye yo, tout medam ki te reyini la yo, ansanm ak tout l\u00F2t moun p\u00E8p Izray\u00E8l la ki t\u0027ap viv depi lontan nan peyi Lejip nan z\u00F2n Patw\u00F2s la, yo tout yo reponn Jeremi:"
        },
        {
          "text": "-Nou p\u0027ap koute paw\u00F2l w\u0027ap di nou la a, atout ou pale nan non Sey\u00E8 a."
        },
        {
          "text": "N\u0027ap toujou f\u00E8 sa nou te pwom\u00E8t f\u00E8 a. N\u0027ap ofri lansan ak diven bay Astate, larenn sy\u00E8l la, jan nou te toujou f\u00E8 l\u0027 jouk j\u00F2di a, menm jan zans\u00E8t nou yo, wa nou yo ak ch\u00E8f nou yo te konn f\u00E8 l\u0027 nan lavil peyi Jida yo ak nan tout lari Jerizal\u00E8m. L\u00E8 sa a, nou te gen kont manje pou n\u0027 manje, tout zaf\u00E8 nou te mache byen. Nou pa t\u0027 gen pwobl\u00E8m."
        },
        {
          "text": "Men, depi nou sispann ofri lansan ak diven bay larenn sy\u00E8l la, nou pa gen anyen. Lag\u00E8 ak grangou ap fini ak nou."
        },
        {
          "text": "Medam yo menm pout\u00E8t pa yo di: -L\u00E8 n\u0027ap f\u00E8 gato ki gen f\u00F2m larenn sy\u00E8l la, l\u00E8 n\u0027ap ofri lansan ak diven pou li, mari nou toujou dak\u00F2 ak sa n\u0027ap f\u00E8."
        },
        {
          "text": "L\u00E8 sa a, Jeremi pale ak tout moun sa yo, fanm kou gason, ki te f\u00E8 l\u0027 repons sa yo, li di yo konsa:"
        },
        {
          "text": "-Wi, nou menm, zans\u00E8t nou yo, wa nou yo, ch\u00E8f nou yo ak tout l\u00F2t moun p\u00E8p Izray\u00E8l yo te boule lansan nan tout lavil peyi Jida ak nan tout lari Jerizal\u00E8m. Men, pa konprann Sey\u00E8 a pa t\u0027 konn sa, osinon li bliye sa."
        },
        {
          "text": "Non. Sey\u00E8 a pa t\u0027 ka sip\u00F2te move lajisman ak eskandal nou yo ank\u00F2. Se pout\u00E8t sa, j\u00F2di a peyi a fini. Li kraze n\u00E8t san pesonn ladan l\u0027. Tout moun s\u00E8vi ak non li pou bay madichon, jan nou w\u00E8 l\u0027 j\u00F2di a."
        },
        {
          "text": "Se paske nou te ofri lansan bay l\u00F2t bondye, se paske nou f\u00E8 peche kont Sey\u00E8 a, se paske nou pa t\u0027 koute sa li t\u0027ap di nou, se paske nou pa t\u0027 mache dapre lwa li te ban nou, dapre l\u00F2d ak k\u00F2mandman li yo kif\u00E8 mal\u00E8 sa a tonbe sou nou j\u00F2di a."
        },
        {
          "text": "Apre sa, Jeremi pale ak tout p\u00E8p la, sitou ak medam yo. Li di yo konsa: -Nou tout moun peyi Jida ki isit nan peyi Lejip la, koute mesaj Sey\u00E8 a."
        },
        {
          "text": "Men sa Sey\u00E8 ki gen tout pouvwa a, Bondye p\u00E8p Izray\u00E8l la, di nou. Se nou menm ak tout madanm nou yo ki di ak pw\u00F2p bouch nou n\u0027ap kenbe angajman nou te pran ak larenn sy\u00E8l la, n\u0027ap toujou ofri lansan ak diven ba li. L\u00E8fini, se sa nou f\u00E8 vre. Enben, kenbe angajman nou yo, f\u00E8 sa nou te pwom\u00E8t la."
        },
        {
          "text": "Men koulye a, koute sa m\u0027ap di nou, nou menm moun Jida yo k\u0027ap viv nan peyi Lejip la. Se mwen menm Sey\u00E8 a k\u0027ap pale, mwen f\u00E8 s\u00E8man sou t\u00E8t mwen: nan tout peyi Lejip la p\u0027ap gen pesonn nan moun Jida yo ki pou pran non mwen pou f\u00E8 s\u00E8man, pou yo di: Nan non Sey\u00E8 a, Bondye vivan an!"
        },
        {
          "text": "M\u0027ap veye pou se mal\u00E8 ase ki pou rive nou. Mwen p\u0027ap voye ankenn bon bagay ban nou. Wi, d\u00E8nye moun Jida k\u0027ap viv nan peyi Lejip la pral dispar\u00E8t, kit se nan lag\u00E8, kit se nan grangou, jouk p\u0027ap rete yonn ank\u00F2."
        },
        {
          "text": "Gen yon ti ponyen moun ase ki va chape nan lag\u00E8 a. Y\u0027a kite peyi Lejip, y\u0027a tounen nan peyi jida. L\u00E8 sa a, ti r\u00E8s ki va rete nan moun p\u00E8p Jida ki te desann al viv nan peyi Lejip la va w\u00E8 kil\u00E8s ki te gen rezon, nou menm osinon mwen menm."
        },
        {
          "text": "Se mwen menm Sey\u00E8 a ki di sa: m\u0027ap ban nou yon siy, m\u0027ap pini nou isit la menm. Konsa, n\u0027a konnen mal\u00E8 mwen te pwom\u00E8t m\u0027ap voye sou nou an rive vre."
        },
        {
          "text": "Se mwen menm Sey\u00E8 a ki di sa. Mwen pral lage farawon Ofra, wa peyi Lejip la, nan men l\u00E8nmi ki soti pou touye l\u0027 yo, menm jan mwen te lage Sedesyas, wa peyi Jida a, nan men N\u00E8bikadneza, wa peyi Babil\u00F2n, l\u00E8nmi ki te soti pou touye l\u0027 la tou."
        }
      ]
    },
    {
      "VERS": [
        {
          "text": "Yon l\u00E8, antan Bawouk, pitit Nerija a, t\u0027ap kouche sou papye mesaj pwof\u00E8t Jeremi t\u0027ap repete pou li yo, Jeremi ba li yon mesaj pou li menm menm. L\u00E8 sa a, Jojakim, pitit Jozyas, te sou katriy\u00E8m lanne depi li te wa nan peyi Jida. Jeremi di Bawouk konsa:"
        },
        {
          "text": "-Sey\u00E8 a, Bondye p\u00E8p Izray\u00E8l la, bay yon mesaj sou ou, Bawouk."
        },
        {
          "text": "Ou te di: Ala devenn pou mwen! Sey\u00E8 a mete lafliksyon sou traka m\u0027 te genyen deja. Mwen bouke plenn, mwen pa jwenn yon ti soulajman menm!"
        },
        {
          "text": "Enben, men mesaj Sey\u00E8 a ban mwen pou ou: Se mwen menm Sey\u00E8 k\u0027ap demoli tou sa mwen te bati. m\u0027ap derasinen tou sa mwen te plante. M\u0027ap f\u00E8 sa toupatou sou lat\u00E8!"
        },
        {
          "text": "Epi ou menm, w\u0027ap mande pou yo f\u00E8 pa ou, w\u0027ap mande yon soulajman pou t\u00E8t ou ase? Pa mande anyen. M\u0027ap voye mal\u00E8 a sou tout moun sou lat\u00E8. Se mwen menm Sey\u00E8 a ki di sa. Men ou menm, ou m\u00E8t ale kote ou vle, ou p\u0027ap mouri, w\u0027ap sove lavi ou!"
        }
      ]
    },
    {
      "VERS": [
        {
          "text": "Men mesaj Sey\u00E8 a bay pwof\u00E8t Jeremi sou l\u00F2t nasyon yo:"
        },
        {
          "text": "Mesaj sou peyi Lejip. Men sa li di sou lame farawon Neko, wa peyi Lejip ki te lavil Kakemich, b\u00F2 larivy\u00E8 Lefrat. Se lame sa a N\u00E8bikadneza, wa Babil\u00F2n lan, te bat byen bat. L\u00E8 sa a, Jojakim, pitit Ozyas la, te gen katran depi li te wa nan peyi Jida."
        },
        {
          "text": "Ofisye lame Lejip la ap bay l\u00F2d: -Pare plak pwot\u00E8j yo, gwo kou piti, pou pare kou! Annavan pou batay la!"
        },
        {
          "text": "Sele chwal yo. Kavalye, moute sou yo. Mete nou an ran, kas nou nan t\u00E8t nou. File pwent frenn nou yo. Mete rad an f\u00E8 pou f\u00E8 lag\u00E8 nou sou nou."
        },
        {
          "text": "Sey\u00E8 a ap mande: -Kisa nou w\u00E8 la a? Yo p\u00E8, y\u0027ap kouri tounen, yo kraze vanyan s\u00F2lda yo anba kou! Y\u0027ap kouri met dey\u00F2 san gad d\u00E8y\u00E8. Toupatou tout moun p\u00E8."
        },
        {
          "text": "Sa ki kouri yo p\u0027ap sove, vanyan s\u00F2lda yo p\u0027ap chape. Nan n\u00F2, b\u00F2 larivy\u00E8 Lefrat la, yo bite, yo tonbe."
        },
        {
          "text": "Kil\u00E8s sa a k\u0027ap vini tankou dlo nan larivy\u00E8 Nil k\u0027ap desann, tankou yon rivy\u00E8 k\u0027ap anvayi toupatou?"
        },
        {
          "text": "Se peyi Lejip k\u0027ap gonfle k\u00F2 l\u0027 konsa, tankou dlo larivy\u00E8 Nil, tankou yon rivy\u00E8 k\u0027ap anvayi toupatou. Lejip te di: M\u0027ap gonfle, m\u0027ap kouvri tout lat\u00E8. M\u0027ap kraze tout lavil yo ansanm ak tout moun ki rete ladan yo."
        },
        {
          "text": "Bay chwal yo l\u00F2d pou yo ale. Bay cha lag\u00E8 yo l\u00F2d pou yo woule. Voye s\u00F2lda yo al goumen: moun peyi Soudan ak moun peyi Liban yo ak plak pwot\u00E8j yo sou bra yo, ansanm ak moun peyi Lidi yo ki gen ladr\u00E8s pou s\u00E8vi ak banza."
        },
        {
          "text": "Paske, sa se jou Sey\u00E8 ki gen tout pouvwa a. Se jou revanj li. Li pral tire revanj li sou l\u00E8nmi l\u0027 yo. Nepe li pral touye yo jouk li pa kapab ank\u00F2. Li pral bw\u00E8 san yo jouk vant li plen. Se jou y\u0027ap touye b\u00E8t yo ofri pou Sey\u00E8 a, Bondye ki gen tout pouvwa a, nan n\u00F2, b\u00F2 larivy\u00E8 Lefrat."
        },
        {
          "text": "Nou menm moun peyi Lejip, moute nan peyi Galarad, al chache renm\u00E8d! Tout renm\u00E8d nou yo p\u0027ap f\u00E8 anyen pou nou. Pa gen geri pou nou."
        },
        {
          "text": "Moun l\u00F2t nasyon yo pran nouv\u00E8l gwo wont ki rive nou an. Toupatou sou lat\u00E8 yo tande r\u00E8l nou. Vanyan s\u00F2lda yo ap bite yonn sou l\u00F2t, y\u0027ap tonbe at\u00E8 ansanm."
        },
        {
          "text": "Men mesaj Sey\u00E8 a te bay pwof\u00E8t Jeremi l\u00E8 N\u00E8bikadneza, wa Babil\u00F2n lan, te vin atake peyi Lejip la:"
        },
        {
          "text": "-F\u00E8 piblikasyon nan tout peyi Lejip la. F\u00E8 tout moun lavil Migd\u00F2l, lavil Menmfis ak lavil Tapan\u00E8s konnen. Di yo: Leve non, pare pou defann nou. Lag\u00E8 fin detwi tou sa ki b\u00F2 kote nou."
        },
        {
          "text": "Poukisa Apis, towo b\u00E8f ki bondye nou an, kouri met dey\u00F2? Poukisa towo b\u00E8f nou an pa kenbe t\u00E8t? Se Sey\u00E8 a ki lage l\u0027 at\u00E8!"
        },
        {
          "text": "Li f\u00E8 s\u00F2lda yo bite, yo tonbe yonn sou l\u00F2t. Yonn ap di l\u00F2t: Leve non! Ann tounen lakay nou, nan peyi nou! Ann chape anba nepe l\u00E8nmi yo!"
        },
        {
          "text": "Yo bay farawon an, wa Lejip la, yon l\u00F2t non. Yo rele l\u0027: Palad\u00F2. Li kite l\u00E8 a pase!"
        },
        {
          "text": "Mwen menm Sey\u00E8 ki gen tout pouvwa a, se mwen ki wa. Men sa m\u0027 di: Se mwen ki Bondye vivan an. Moun k\u0027ap vini pou atake nou an ap tankou m\u00F2n Tab\u00F2 ki nan mitan l\u00F2t m\u00F2n yo, tankou m\u00F2n Kam\u00E8l ki kanpe byen wo nan lanm\u00E8 a."
        },
        {
          "text": "Nou menm moun peyi Lejip, mare pak\u00E8t nou pou yo dep\u00F2te nou! Lavil Menmfis pral tounen yon dez\u00E8, yon bann miray kraze, san pesonn ladan l\u0027."
        },
        {
          "text": "Peyi Lejip te tankou yon b\u00E8l gaz\u00E8l. Men, yon tanwouan soti nan n\u00F2 vin atake l\u0027."
        },
        {
          "text": "Peyi Lejip te pran yon bann moun l\u00F2t nasyon s\u00E8vi s\u00F2lda nan lame li. Men, yo te gra tankou towo chatre ki nan manje. Yo menm tou yo pa kanpe goumen. Yo vire do yo, yo tout kouri met dey\u00F2, l\u00E8 jou mal\u00E8 yo rive sou yo, l\u00E8 jou chatiman yo a tonbe sou yo."
        },
        {
          "text": "Peyi Lejip ap tankou koul\u00E8v k\u0027ap kouri pou moun, l\u0027ap kouri ale l\u00E8 lame l\u00E8nmi l\u0027 yo ap pwoche. Y\u0027ap atake l\u0027 ak rach tankou moun k\u0027ap koupe pyebwa."
        },
        {
          "text": "Yo mete tout gwo rakbwa yo at\u00E8, rakbwa kote moun pa t\u0027 ka antre a. L\u00E8nmi yo anpil, ou pa ka konte yo. S\u00F2lda yo pi plis pase yon lame krik\u00E8t. Se Sey\u00E8 a menm ki di sa."
        },
        {
          "text": "Moun Lejip yo wont, p\u00E8p ki soti nan n\u00F2 a kraze yo."
        },
        {
          "text": "Men sa Sey\u00E8 ki gen tout pouvwa a, Bondye p\u00E8p Izray\u00E8l la, di ank\u00F2: -Mwen pral pini Amon, bondye lavil T\u00E8b la. Mwen pral pini farawon an, p\u00E8p peyi Lejip la, ak tout ch\u00E8f li yo ak tout bondye l\u0027 yo. Wi, mwen pral pini farawon an ansanm ak tout moun ki te mete konfyans yo nan li."
        },
        {
          "text": "M\u0027ap lage yo nan men moun ki soti pou touye yo a, nan men N\u00E8bikadneza, wa Babil\u00F2n lan, ak lame moun pa l\u0027 yo. Men, apre sa, moun va rete nan peyi Lejip la tankou nan tan lontan. Se mwen menm Sey\u00E8 a ki di sa."
        },
        {
          "text": "Nou pa bezwen p\u00E8, nou menm pitit Jak\u00F2b, s\u00E8vit\u00E8 mwen an. Nou pa bezwen tranble, nou menm moun p\u00E8p Izray\u00E8l yo. M\u0027ap vin delivre nou nan peyi lwen sa yo. M\u0027ap vin sove pitit nou yo nan peyi kote yo te dep\u00F2te nou an. N\u0027ap tounen lakay nou pou nou viv ak k\u00E8 poze, san pesonn pa chache nou kont ank\u00F2."
        },
        {
          "text": "Nou menm pitit Jak\u00F2b, s\u00E8vit\u00E8 mwen an, nou pa bezwen p\u00E8. M\u0027ap vin jwenn nou, m\u0027ap sove nou. Se Sey\u00E8 a menm ki di sa. M\u0027ap dispar\u00E8t tout nasyon kote mwen te gaye nou yo. Nou menm, mwen p\u0027ap detwi nou. Men, pou pini se pou m\u0027 pini nou, jan sa dwe f\u00E8t. Mwen p\u0027ap kite anyen pou nou."
        }
      ]
    },
    {
      "VERS": [
        {
          "text": "Men mesaj Sey\u00E8 a te bay pwof\u00E8t Jeremi sou peyi Filisti a, anvan farawon an t\u0027 al atake Gaza."
        },
        {
          "text": "Sey\u00E8 a di konsa: -Gade! B\u00F2 nan n\u00F2, dlo yo ap gonfle, y\u0027ap f\u00E8 yon gwo lavalas k\u0027ap desann, y\u0027ap anvayi peyi a, y\u0027ap kouvri tou sa ki ladan l\u0027. Y\u0027ap anvayi lavil yo ak tout moun ladan yo. Moun ap rele, y\u0027ap plenn. Tout moun nan peyi a nan gwo lapenn."
        },
        {
          "text": "L\u00E8 y\u0027a tande bri zago chwal yo ap frape t\u00E8 a, bri cha lag\u00E8 yo k\u0027ap kouri vini ak bri wou yo k\u0027ap woule at\u00E8 a, papa p\u0027ap ka f\u00E8 anyen pou pitit yo, t\u00E8lman y\u0027a dekouraje."
        },
        {
          "text": "L\u00E8 a rive pou yo ravaje tout peyi Filisti a n\u00E8t, pou yo dispar\u00E8t tout r\u00E8s moun ki t\u0027ap bay lavil Tir ak lavil Sidon konkou. Se mwen menm Sey\u00E8 a k\u0027ap detwi tout moun Filisti yo, tout moun ki soti nan lil Kr\u00E8t la."
        },
        {
          "text": "Moun Gaza yo nan gwo lapenn, yo kale t\u00E8t yo. Moun Askalon yo pa ka pale. Kil\u00E8 r\u00E8s moun nan fon Filisti a va sispann k\u00F2che k\u00F2 yo ak kouto pou plenn s\u00F2 m\u00F2 yo?"
        },
        {
          "text": "Adye! Kil\u00E8 nepe Sey\u00E8 a va sispann touye moun? Tounen nan djenn ou! Rete tou dousman, poze k\u00F2 ou la!"
        },
        {
          "text": "Men, ki jan pou li f\u00E8 poze l\u00E8 Sey\u00E8 a ba li l\u00F2d travay? Li gen pou l\u0027 ale jouk lavil Askalon d\u00E8y\u00E8 moun ki rete b\u00F2 lanm\u00E8 a. Se la mwen voye l\u0027 ale."
        }
      ]
    },
    {
      "VERS": [
        {
          "text": "Men mesaj Sey\u00E8 ki gen tout pouvwa a, Bondye p\u00E8p Izray\u00E8l la, bay sou peyi Moab la: -Ala mal\u00E8 pou moun lavil Nebo yo! Yo ravaje lavil la n\u00E8t ale. Moun lavil Kiryatayim yo wont! L\u00E8nmi anvayi lavil la, yo pran gwo f\u00F2 a, yo kraze l\u0027 rat\u00E8!"
        },
        {
          "text": "Peyi Moab la p\u00E8di pouvwa li. Nan lavil Esbon yo f\u00E8 plan pou yo detwi Moab. Yo di: Ann ale, ann dispar\u00E8t peyi a sou lat\u00E8! Yo f\u00E8 lavil Madm\u00E8n pe bouch li. Yon gwo lame ap mache pran l\u0027!"
        },
        {
          "text": "Moun lavil Owonayim yo ap rele: Men y\u0027ap ravaje nou! Y\u0027ap f\u00E8 mal\u00E8 sou nou!"
        },
        {
          "text": "Yo kraze peyi Moab. Tout pitit li yo ap rele!"
        },
        {
          "text": "Se dlo nan je y\u0027ap moute lavil Loukit. Sou tout wout pou desann Owonayim, se gwo r\u00E8l pou mal\u00E8 ki rive yo!"
        },
        {
          "text": "Y\u0027ap rele: Kouri non, sove lavi nou! Al kache tankou bourik mawon nan dez\u00E8 a."
        },
        {
          "text": "Ou te mete konfyans ou nan f\u00F2s ou ak nan rich\u00E8s ou yo! Ou menm tou, l\u00E8nmi ap anvayi ou! Y\u0027ap dep\u00F2te Kem\u00F2ch, bondye ou la, ansanm ak tout p\u00E8 li yo ak tout ch\u00E8f li yo."
        },
        {
          "text": "Mal\u00E8 pral tonbe sou tout lavil nou yo. Yo yonn p\u0027ap chape anba l\u0027. L\u0027ap fini ak sa ki nan fon yo. L\u0027ap ravaje sa ki sou platon yo. Se Sey\u00E8 a menm ki di sa."
        },
        {
          "text": "Pare yon mab pou mete sou tonm Moab. Tal\u00E8 konsa yo pral detwi l\u0027 n\u00E8t. Tout lavil peyi Moab yo fin kraze. P\u0027ap gen yon moun rete la ank\u00F2."
        },
        {
          "text": "Madichon pou moun ki pote neglijans nan f\u00E8 travay Sey\u00E8 a! Madichon pou moun ki derefize touye nan lag\u00E8 a!"
        },
        {
          "text": "Peyi Moab te toujou viv san ankenn danje depi tout tan. Yo pa janm dep\u00F2te moun li yo. Li te tankou diven yo kite poze nan barik, san yo pa janm vide l\u0027 sot nan yon veso mete l\u0027 nan yon l\u00F2t. Se konsa li pa janm p\u00E8di gou l\u0027. Li pa janm vante."
        },
        {
          "text": "Men l\u00E8 a rive koulye a, se Sey\u00E8 a menm ki di sa. Mwen pral voye moun pou yo vide peyi Moab la tankou diven. Yo pral devide veso yo. Yo pral kraze barik yo an miy\u00E8t moso."
        },
        {
          "text": "Moun peyi Moab yo pral wont Kem\u00F2ch, bondye yo a, menm jan moun fanmi Izray\u00E8l yo te wont bondye lavil Bet\u00E8l ki te tout konfyans yo a."
        },
        {
          "text": "Ki jan nou ka f\u00E8 di: Nou se vanyan gason, s\u00F2lda brave danje ki konn f\u00E8 lag\u00E8?"
        },
        {
          "text": "Yo fini ak peyi Moab. Yo anvayi tout lavil li yo. Yo ansasinen tout jenn gason ki pi bon lakay li yo. Se mwen menm Wa a, mwen menm yo rele Sey\u00E8 ki gen tout pouvwa a, ki di sa."
        },
        {
          "text": "Jou pou yo fini ak Moab la ap pwoche. Mal\u00E8 ki pral tonbe sou Moab la pa lwen rive."
        },
        {
          "text": "Nou menm, vwazen l\u0027 yo, plenn s\u00F2 li! Nou tout ki te konnen jan l\u0027 te ye a, nou m\u00E8t di: Gade jan yo kraze gwo pouvwa li a! B\u00E8l baton k\u00F2mandman ki te nan men l\u0027 lan dispar\u00E8t."
        },
        {
          "text": "Nou menm k\u0027ap viv lavil Dibon, desann sou b\u00E8l fot\u00E8y premye klas nou an. Mete d\u00E8y\u00E8 nou at\u00E8 nan pousy\u00E8 a. Paske moun ki te fini ak Moab la ap vin pou nou. L\u0027ap kraze tout gwo f\u00F2 nou yo."
        },
        {
          "text": "Nou menm k\u0027ap viv lavil Awoy\u00E8. Rete sou b\u00F2 wout la tann. Mande moun k\u0027ap kouri met dey\u00F2 yo sa ki pase."
        },
        {
          "text": "Y\u0027a reponn ou: Peyi Moab tonbe! Plenn s\u00F2 li, pete r\u00E8l pou li: Yo f\u00E8 l\u0027 wont! F\u00E8 tout moun ki rete b\u00F2 ravin Anon an konnen yo ravaje peyi Moab la."
        },
        {
          "text": "Jou jijman an rive pou lavil yo ki sou platon an: Olon, Jasa ak Mefat,"
        },
        {
          "text": "Didon, Nebo ak B\u00E8t-Diblatayim,"
        },
        {
          "text": "Kiryatayim, B\u00E8t-Gamoul, B\u00E8t Meyon,"
        },
        {
          "text": "Keriy\u00F2t, Bozra. Jijman rive sou tout lavil peyi Moab yo, kit sa ki toupre, kit sa ki byen lwen."
        },
        {
          "text": "Yo kraze l\u00F2g\u00E8y moun Moab yo. Yo kraze kouraj yo. Se mwen menm Sey\u00E8 a ki pale."
        },
        {
          "text": "Sey\u00E8 a di ank\u00F2: -F\u00E8 lavil Moab sou, paske li te kenbe t\u00E8t av\u00E8 m\u0027. Se pou Moab woule nan vonmi l\u0027. Li menm tou, se pou yo pase l\u0027 nan rizib."
        },
        {
          "text": "Chonje jan nou te konn ap pase p\u00E8p Izray\u00E8l la nan rizib. Eske nou te janm bare yo ap f\u00E8 bann ak v\u00F2l\u00F2 kif\u00E8 chak fwa n\u0027ap pale sou yo, n\u0027ap souke t\u00E8t nou, n\u0027ap di podjab pou yo?"
        },
        {
          "text": "Nou menm moun Moab, kite lavil nou yo, al rete nan twou w\u00F2ch. F\u00E8 tankou ranmye ki f\u00E8 nich yo nan twou b\u00F2 fal\u00E8z."
        },
        {
          "text": "Moun Moab yo se moun ki gen l\u00F2g\u00E8y anpil. Nou te konnen jan moun sa yo te gen l\u00F2g\u00E8y, jan yo te awogan. Yo te kw\u00E8 wa pa kouzen yo, y\u0027ap gonfle lestonmak yo sou moun."
        },
        {
          "text": "Men mwen menm Sey\u00E8 a, mwen konnen yo te kw\u00E8 tw\u00F2p nan t\u00E8t yo. B\u00E8l diskou yo t\u0027ap f\u00E8 yo se te paw\u00F2l nan bouch. Tou sa y\u0027ap f\u00E8 pa vo anyen."
        },
        {
          "text": "Se konsa, m\u0027ap plenn s\u00F2 moun Moab yo, m\u0027ap rele pou tout peyi Moab yo, pou moun lavil Ki-Er\u00E8s yo."
        },
        {
          "text": "M\u0027ap kriye pou moun lavil Sibma yo plis pase jan mwen te kriye pou moun lavil Jaz\u00E8 yo. Lavil Sibma te tankou yon gwo pye rezen. Branch li yo trav\u00E8se l\u00F2t b\u00F2 lanm\u00E8 Mouri a, yo rive jouk lavil Jaz\u00E8. Men koulye a, yo ravaje tout rek\u00F2t la, yo dech\u00E8piye tout rezen nou te ranmase yo."
        },
        {
          "text": "Pa gen k\u00E8 kontan ak f\u00E8t ank\u00F2 nan jaden rezen peyi Moab yo. Pa gen yon degout diven ank\u00F2 nan barik yo. Pa gen yon moun k\u0027ap travay nan moulen pou f\u00E8 diven. Nou pa tande yon moun ap bay ankourajman."
        },
        {
          "text": "Moun Esbon yo ap rele. Yo tande r\u00E8l yo jouk lavil Eleal\u00E8, jouk lavil Jaaz, depi lavil Zoa jouk lavil Owonayim ak Eglat-Chelichya. Ata ti dlo Nimrim lan gen pou l\u0027 cheche."
        },
        {
          "text": "M\u0027ap dispar\u00E8t moun lavil Moab yo. Se Sey\u00E8 a menm ki di sa. M\u0027ap touye moun k\u0027ap f\u00E8 ofrann pou yo boule sou t\u00E8t m\u00F2n yo, moun k\u0027ap boule lansan pou bondye yo."
        },
        {
          "text": "Se pout\u00E8t sa, k\u00E8 m\u0027 ap f\u00E8 m\u0027 mal anpil pou moun Moab yo, pou moun Ki-Er\u00E8s yo. M\u0027ap plenn s\u00F2 yo tankou moun k\u0027ap jwe fif nan lant\u00E8man. Paske yo p\u00E8di tou sa yo te genyen."
        },
        {
          "text": "Yo tout, yo kale t\u00E8t yo, yo koupe tout bab nan figi yo, yo k\u00F2che tout men yo ak kouto, yo mare sak nan ren yo."
        },
        {
          "text": "Sou teras anwo tout kay peyi Moab yo, sou tout plas piblik, se plenn moun yo ap plenn. Mwen kraze peyi Moab tankou yon kannari pesonn pa bezwen ank\u00F2. Se mwen menm Sey\u00E8 a ki di sa."
        },
        {
          "text": "Yo fini ak peyi Moab! Plenn s\u00F2 li. Moab p\u00E8di pye, li wont. Tout nasyon ki nan vwazinaj li yo ap pase l\u0027 nan rizib, yo tout sezi w\u00E8 sa ki rive l\u0027."
        },
        {
          "text": "Men sa Sey\u00E8 a di ank\u00F2: -Tankou yon malfini, yon l\u00E8nmi ap plane ak z\u00E8l li yo gran louvri sou Moab."
        },
        {
          "text": "Li pran tout lavil yo, li mete men sou tout f\u00F2 yo. Jou sa a, vanyan s\u00F2lda lame Moab yo te p\u00E8 tankou yon fanm ki gen tranche."
        },
        {
          "text": "Y\u0027ap fini ak peyi Moab la, y\u0027ap touye d\u00E8nye moun ladan l\u0027, paske li te kenbe t\u00E8t ak Sey\u00E8 a."
        },
        {
          "text": "Nou menm moun Moab yo, yo pral ban nou sezisman, y\u0027ap fouye twou pou nou tonbe, y\u0027ap pare p\u00E8len pou nou. Se Sey\u00E8 a menm ki di sa."
        },
        {
          "text": "Moun k\u0027ap kouri pou sezisman pa pran yo pral tonbe nan twou. L\u00E8 y\u0027a kouri soti nan twou a, y\u0027ap pran nan p\u00E8len. Paske dat Sey\u00E8 a te fikse pou li pini Moab la rive sou li. Se Sey\u00E8 a menm ki di sa."
        },
        {
          "text": "Moun k\u0027ap kouri met dey\u00F2 yo rive Esbon tou bouke. Y\u0027ap chache pwoteksyon lavil Esbon, lavil kote wa Siyon t\u0027ap gouv\u00E8nen an: men yo jwenn li ap boule. Dife a gaye, li rive jouk sou fwonty\u00E8 a, li moute rive jouk sou t\u00E8t m\u00F2n lwijanboje yo."
        },
        {
          "text": "Sa f\u00E8 lapenn pou moun Moab yo! Tout moun ki t\u0027ap s\u00E8vi K\u00E8m\u00F2ch yo fini. Yo pran pitit gason ak pitit fi yo, yo f\u00E8 yo prizonye, yo dep\u00F2te yo."
        },
        {
          "text": "Men nan jou k\u0027ap vin apre yo, m\u0027ap mete peyi Moab la kanpe ank\u00F2. Se mwen menm, Sey\u00E8 a, ki di sa. Se tou sa ki pral rive moun Moab yo."
        }
      ]
    },
    {
      "VERS": [
        {
          "text": "Men sa Sey\u00E8 a di sou moun peyi Amon yo: -Gen l\u00E8 pa gen gason ank\u00F2 nan peyi Izray\u00E8l la? Pa gen moun pou defann t\u00E8 zans\u00E8t yo a? Poukisa yo kite se moun k\u0027ap s\u00E8vi Milk\u00F2m yo ki pran p\u00F2syon t\u00E8 fanmi Gad la pou yo? Poukisa se moun Amon yo ki rete nan lavil yo?"
        },
        {
          "text": "Se sa ki f\u00E8 men jou a ap rive. Se mwen menm Sey\u00E8 a k\u0027ap pale la a. Mwen pral f\u00E8 moun ki rete Raba, kapital peyi Amon an, tande bri lag\u00E8. Lavil la pral tounen yon pil w\u00F2ch. Yo pral boule ti bouk li yo rat\u00E8. L\u00E8 sa a, moun p\u00E8p Izray\u00E8l yo va reprann t\u00E8 ki te pou yo a."
        },
        {
          "text": "Nou menm moun lavil Esbon, plenn s\u00F2 nou! Lavil Ayi fini! Medam lavil Raba yo, mare ren nou! Mete rad sak sou nou! Rele! Pran lari pou nou! Y\u0027ap dep\u00F2te Milk\u00F2m, bondye nou an, ansanm ak tout p\u00E8 li yo ak tout ch\u00E8f li yo!"
        },
        {
          "text": "Poukisa n\u0027ap f\u00E8 grandiz\u00E8 konsa? Jan nou te kontan fon nou yo! Men fon yo tonbe. Bann moun t\u00E8t di, nou te mete konfyans nou nan rich\u00E8s nou. Nou t\u0027ap di: Pa gen moun ki ka penm\u00E8t yo atake nou!"
        },
        {
          "text": "Mwen pral f\u00E8 yon s\u00E8l laper\u00E8z pran nou. Se mwen menm s\u00E8l m\u00E8t la, Sey\u00E8 ki gen tout pouvwa a, ki di sa. Mwen pral f\u00E8 tout vwazen nou yo f\u00E8 nou tranble. Yo pral gaye nou. Chak moun pral kouri ale sou b\u00F2 pa yo. P\u0027ap gen pesonn pou f\u00E8 yo sanble ank\u00F2."
        },
        {
          "text": "Men apre sa, m\u0027ap mete peyi Amon an kanpe ank\u00F2. Se mwen menm Sey\u00E8 a ki di sa."
        },
        {
          "text": "Men sa Sey\u00E8 ki gen tout pouvwa a di sou peyi Edon: -Pa gen moun ki gen bon konprann ank\u00F2 lavil Teman an? Moun lespri yo pa konn sa pou yo di. Yo p\u00E8di tout konprann yo!"
        },
        {
          "text": "Nou menm moun lavil Dedan, vire do nou, kouri ale! F\u00E8 twou pou kache k\u00F2 nou! Mwen pral fini ak moun Ezaou yo, paske l\u00E8 pou m\u0027 regle ak yo a rive."
        },
        {
          "text": "L\u00E8 moun ap ranmase rek\u00F2t rezen, yo toujou kite d\u00E8y\u00E8 pou moun k\u0027ap vin grapiye yo. L\u00E8 v\u00F2l\u00F2 antre lakay moun lannwit, yo annik pran sa yo bezwen."
        },
        {
          "text": "Men mwen menm, mwen pral kite moun Ezaou yo toutouni. Mwen pral f\u00E8 moun konnen tout kach\u00E8t li yo. Konsa, nanpwen kache pou yo ank\u00F2. Tout ras moun Edon yo, tout fanmi yo ak tout moun nan vwazinaj yo pral dispar\u00E8t."
        },
        {
          "text": "Pa gen pesonn k\u0027ap rete pou di: Kite timoun ki san papa yo av\u00E8 m\u0027. M\u0027a okipe yo. V\u00E8v nou yo m\u00E8t konte sou mwen."
        },
        {
          "text": "Men sa Sey\u00E8 a di ank\u00F2: -Ata moun ki pa merite pou m\u0027 pini yo pral gen pou yo bw\u00E8 gode chatiman an n\u00E8t ale. Se nou menm at\u00F2 pou yo pa ta pini! Non. Yo p\u0027ap pini nou? Se pou nou bw\u00E8 nan gode chatiman an tou."
        },
        {
          "text": "Se mwen menm, Sey\u00E8 a, k\u0027ap pale: Mwen f\u00E8 s\u00E8man sou t\u00E8t mwen, m\u0027ap f\u00E8 lavil Bozra tounen yon dez\u00E8, yon pil vye mazi. Moun ap pase l\u0027 nan betiz, y\u0027ap s\u00E8vi ak non l\u0027 pou bay madichon. Tout ti bouk nan vwazinaj li yo pral tounen yon pil vye mazi pou tout tan."
        },
        {
          "text": "Jeremi di ank\u00F2: -Mwen te tande mesaj Sey\u00E8 a bay la. Li te voye mesaje nan tout nasyon yo pou di yo sanble tout lame yo pou yo mache pran Edon, pou y\u0027 al goumen av\u00E8 l\u0027."
        },
        {
          "text": "Sey\u00E8 a pral f\u00E8 peyi a vin tou f\u00E8b nan mitan nasyon yo. Pesonn p\u0027ap respekte nou."
        },
        {
          "text": "Se awogans ou ki f\u00E8 ou p\u00E8di t\u00E8t ou. Pa gen moun ki p\u00E8 ou jan ou kw\u00E8 l\u0027 la. Ou rete sou t\u00E8t gwo w\u00F2ch yo, byen wo nan m\u00F2n yo. Ou te m\u00E8t bati kay ou byen wo tankou nich malfini, m\u0027ap f\u00E8 ou desann. Se Sey\u00E8 a menm ki di sa."
        },
        {
          "text": "Sey\u00E8 a di ank\u00F2: Se konsa peyi Edon an pral tounen yon dez\u00E8 k\u0027ap bay gwo lapenn. Tout moun k\u0027ap pase b\u00F2 la pral pran sezisman, y\u0027ap p\u00E8."
        },
        {
          "text": "Gwo mal\u00E8 sa ki te rive lavil Sod\u00F2m ak Gom\u00F2 ansanm ak tout ti bouk nan vwazinaj yo, se mal\u00E8 sa a k\u0027ap rive Edon tou. P\u0027ap gen yon moun nan peyi a ank\u00F2. Pesonn p\u0027ap rete la. Se mwen menm Sey\u00E8 a ki di sa."
        },
        {
          "text": "Tankou yon lyon k\u0027ap soti nan rakbwa b\u00F2 larivy\u00E8 Jouden an pou l\u0027 ale kote b\u00E8t yo ye nan savann yo, mwen menm Sey\u00E8 a, m\u0027ap vini, m\u0027ap f\u00E8 moun yo kouri kite peyi a anvan yo bat je yo. L\u00E8 sa a, se moun m\u0027a chwazi a m\u0027a mete pou gouv\u00E8nen peyi a. Ki moun ki tankou m\u0027? Ki moun ki ka koresponn av\u00E8 m\u0027? Ki ch\u00E8f ki ka kenbe t\u00E8t av\u00E8 m\u0027?"
        },
        {
          "text": "Konsa, koute sa mwen soti pou m\u0027 f\u00E8 moun Edon yo, sa mwen f\u00E8 lide f\u00E8 moun lavil Teman yo. S\u00E8ten, ata timoun yo, yo pral trennen pot ale. Yo pral devaste tout peyi a devan je yo."
        },
        {
          "text": "L\u00E8 peyi Edon an tonbe, l\u0027ap f\u00E8 yon kokennchenn bri, lat\u00E8 ap tranble. Y\u0027ap tande r\u00E8l moun yo jouk b\u00F2 lanm\u00E8 Wozo yo."
        },
        {
          "text": "Tankou malfini k\u0027ap plonje ak z\u00E8l li yo gran louvri, l\u00E8nmi pral atake Bozra. Jou sa yo, vanyan s\u00F2lda peyi Edon yo pral p\u00E8 tankou fanm ki gen tranche."
        },
        {
          "text": "Men sa Sey\u00E8 a di sou peyi Damas la: -Moun lavil Amat ak moun lavil Apad yo gen k\u00E8 kase paske yo tande move nouv\u00E8l. Tankou lanm\u00E8, yo boulv\u00E8se, yo pa ka rete an plas."
        },
        {
          "text": "Moun Damas yo f\u00E8b, yo kouri met dey\u00F2. Yo p\u00E8, yon s\u00E8l tranbleman pran yo. Yo nan lapenn, yo gen k\u00E8 kase tankou fanm ki gen tranche."
        },
        {
          "text": "Gade lavil tout moun te konnen an, lavil kote tout moun te gen k\u00E8 kontan an! Pa gen yon moun ladan l\u0027."
        },
        {
          "text": "Jou sa a, y\u0027ap touye jenn gason nou yo nan tout lari. Tout s\u00F2lda yo pral mouri. Se Sey\u00E8 ki gen tout pouvwa a menm ki di sa."
        },
        {
          "text": "M\u0027ap mete dife nan miray Damas yo. Dife a ap boule pal\u00E8 wa Bennadad la."
        },
        {
          "text": "Moun branch fanmi Keda yo ak ch\u00E8f lavil Az\u00F2 yo te p\u00E8di batay la devan N\u00E8bikadneza, wa Babil\u00F2n lan. Men mesaj Sey\u00E8 a bay sou yo: -Leve non! Ann mache pran Keda! Piye moun b\u00F2 sol\u00E8y leve yo."
        },
        {
          "text": "Pran tant yo, kabrit yo, mouton yo, rido tant yo ansanm ak tout l\u00F2t bagay ki nan tant yo. Pran chamo yo. Di byen f\u00F2 nan z\u00F2r\u00E8y yo: Kote ou pase tout moun p\u00E8."
        },
        {
          "text": "Nou menm moun lavil Az\u00F2, kouri met dey\u00F2, al kache k\u00F2 nou nan twou! Se mwen menm Sey\u00E8 a ki di sa. Paske N\u00E8bikadneza, wa Babil\u00F2n lan, f\u00E8 lide pou l\u0027 kraze nou. Li soti pou l\u0027 fini ak nou."
        },
        {
          "text": "Men sa Sey\u00E8 a di ank\u00F2: Leve non! Ann al atake yon nasyon ki santi yo t\u0027 al\u00E8z san ankenn danje sou t\u00E8t yo! Pa gen p\u00F2tay nan lavil yo, ni ba f\u00E8 pou f\u00E8men yo. Yo la konsa san ankenn pwoteksyon."
        },
        {
          "text": "Yo pral pran tout chamo yo, yo pral separe tout kabrit ak mouton yo. Wi, m\u0027ap gaye yo nan tout direksyon, bann moun sa yo ki koupe cheve yo kout. Kote yo pase m\u0027ap f\u00E8 mal\u00E8 tonbe sou yo. Se mwen menm Sey\u00E8 a ki di sa."
        },
        {
          "text": "M\u0027ap f\u00E8 z\u00F2n Az\u00F2 a tounen yon dez\u00E8 pou tout tan, kote b\u00E8t nan bwa rete. Pesonn p\u0027ap rete ladan l\u0027 ank\u00F2. Ankenn moun p\u0027ap viv la."
        },
        {
          "text": "Men mesaj Sey\u00E8 a te bay pwof\u00E8t Jeremi sou peyi Elam. L\u00E8 sa a, Sedesyas te f\u00E8k moute wa nan peyi Jida."
        },
        {
          "text": "Men sa Sey\u00E8 ki gen tout pouvwa a di: -Mwen pral touye tout s\u00F2lda peyi Elam ki gen ladr\u00E8s pou s\u00E8vi ak banza yo. Se yo menm ki te f\u00E8 tout f\u00F2s peyi a."
        },
        {
          "text": "M\u0027ap f\u00E8 van leve nan tout direksyon pou soufle sou peyi Elam lan. M\u0027ap gaye yo nan tout direksyon sou lat\u00E8. M\u0027ap mete tout moun li yo dey\u00F2. p\u0027ap gen peyi sou lat\u00E8 kote ou p\u0027ap jwenn yo."
        },
        {
          "text": "M\u0027ap f\u00E8 moun Elam yo tranble devan l\u00E8nmi yo, devan moun ki soti pou touye yo. M\u0027ap f\u00E8 gwo k\u00F2l\u00E8, m\u0027ap voye gwo mal\u00E8 sou yo, m\u0027ap lage yon gwo lame d\u00E8y\u00E8 yo jouk m\u0027a fini n\u00E8t ak yo."
        },
        {
          "text": "M\u0027ap dispar\u00E8t wa yo a ansanm ak tout l\u00F2t ch\u00E8f yo. Se la m\u0027ap mete fot\u00E8y mwen an. Se mwen menm Sey\u00E8 a ki di sa."
        },
        {
          "text": "Men, nan jou k\u0027ap vini apre sa yo, m\u0027ap mete peyi Elam lan kanpe ank\u00F2. Se mwen menm Sey\u00E8 a ki di sa."
        }
      ]
    },
    {
      "VERS": [
        {
          "text": "Men mesaj Sey\u00E8 a te mete nan bouch pwof\u00E8t Jeremi sou lavil Babil\u00F2n ak sou tout moun peyi a:"
        },
        {
          "text": "-Bay tout nasyon yo nouv\u00E8l la. F\u00E8 yo konnen l\u0027. Bay siyal la, f\u00E8 nouv\u00E8l la mache. Pa kenbe nouv\u00E8l la kache. Di yo: Yo pran lavil Babil\u00F2n, yo f\u00E8 bondye Babil\u00F2n lan wont. Yo fini ak Madouk. Tout zid\u00F2l li yo wont. Yo kraze tout vye bagay sa yo."
        },
        {
          "text": "Paske yon nasyon ap soti nan n\u00F2, l\u0027ap mache pran peyi a, l\u0027ap f\u00E8 l\u0027 tounen yon dez\u00E8. p\u0027ap gen pesonn ladan l\u0027. B\u00E8t kou moun ap kouri met dey\u00F2."
        },
        {
          "text": "Men sa Sey\u00E8 a di ank\u00F2: -Jou sa yo, l\u00E8 sa a, moun peyi Izray\u00E8l yo ak moun peyi Jida yo ap vini ansanm. Y\u0027ap mache, y\u0027ap kriye, y\u0027ap chache Sey\u00E8 a, Bondye yo a."
        },
        {
          "text": "Y\u0027ap mande chemen pou y\u0027 al m\u00F2n Siyon, y\u0027ap pran chemen an ale. Yo pral siyen yon kontra ak Sey\u00E8 a, yon kontra k\u0027ap la pou tout tan, yon kontra yo p\u0027ap janm bliye."
        },
        {
          "text": "P\u00E8p mwen an te tankou mouton ki p\u00E8di bann yo. Se gad\u00F2 yo ki te lage yo, kif\u00E8 yo gaye nan m\u00F2n yo. Y\u0027ap mache pwonmennen nan tout m\u00F2n yo. Yo p\u00E8di chemen kay yo."
        },
        {
          "text": "Tout moun ki jwenn yo sou wout yo tonbe sou yo. L\u00E8 konsa l\u00E8nmi yo di: Se pa f\u00F2t nou! Se yo menm ki f\u00E8 peche kont Sey\u00E8 a ki te ka rann yo jistis, kont Sey\u00E8 a ki te tout espwa zans\u00E8t yo."
        },
        {
          "text": "Nou menm p\u00E8p Izray\u00E8l la, kouri kite lavil Babil\u00F2n! Mete dey\u00F2 nan peyi moun Kalde yo! Se nou menm ki pou pati an premye kite peyi a."
        },
        {
          "text": "Mwen pral leve yon bann gwo nasyon b\u00F2 nan n\u00F2, mwen pral f\u00E8 yo mache pran lavil Babil\u00F2n. Yo pral pran pozisyon pou yo goumen av\u00E8 l\u0027, yo pral kraze l\u0027. S\u00F2lda yo, se moun ki gen anpil ladr\u00E8s nan s\u00E8vi ak banza, yo pa janm manke sa y\u0027ap vize a."
        },
        {
          "text": "Y\u0027ap piye lavil Babil\u00F2n. Wi, tout moun k\u0027ap piye l\u0027 yo ap pran pot ale jouk yo pa konn kote pou yo mete ank\u00F2. Se mwen menm Sey\u00E8 a ki di sa."
        },
        {
          "text": "Sey\u00E8 a di ank\u00F2: -Nou menm moun lavil Babil\u00F2n ki t\u0027 al piye p\u00E8p ki rele m\u0027 pa m\u0027 lan, nou te kontan, nou t\u0027ap f\u00E8 f\u00E8t, nou t\u0027ap sote ponpe tankou ti gaz\u00E8l lage nan savann, nou t\u0027ap ranni tankou jenn poulen."
        },
        {
          "text": "Men, peyi nou an, lavil kote nou moun lan, pral wont. Yo pral trennen yo nan labou. Nan tout nasyon yo, Babil\u00F2n pral d\u00E8y\u00E8 n\u00E8t. L\u0027ap tounen yon dez\u00E8, san dlo, san yon pyebwa."
        },
        {
          "text": "Paske Sey\u00E8 a pral move sou li. p\u0027ap gen pesonn rete nan lavil Babil\u00F2n lan. Tout kay li yo ap tounen mazi. Tout moun k\u0027ap pase b\u00F2 la pral sezi, y\u0027a mete men nan t\u00E8t l\u00E8 y\u0027a w\u00E8 tout sa ki rive l\u0027."
        },
        {
          "text": "Nou menm ki s\u00E8vi ak banza, ranje k\u00F2 nou, s\u00E8nen lavil Babil\u00F2n. Tire sou li! Voye tout fl\u00E8ch nou yo sou li, paske li f\u00E8 peche kont Sey\u00E8 a."
        },
        {
          "text": "Nou tout ki s\u00E8nen l\u0027 yo, rele byen f\u00F2, mache pran li! Lavil Babil\u00F2n rann t\u00E8t li. Miray li yo tonbe, gwo poto l\u0027 yo at\u00E8. Se konsa m\u0027ap tire revanj mwen. Tire revanj nou sou li. F\u00E8 l\u0027 pase sa li te f\u00E8 nou pase a."
        },
        {
          "text": "Pa kite pesonn pou plante jaden! Pa kite pesonn pou ranmase l\u00E8 sezon rek\u00F2t rive! L\u00E8 lag\u00E8 a va pete, tout moun l\u00F2t nasyon yo va chache chemen pa yo, y\u0027a kouri met dey\u00F2 al lakay yo."
        },
        {
          "text": "Sey\u00E8 a di ank\u00F2: -P\u00E8p Izray\u00E8l la te tankou mouton ki p\u00E8di bann yo. Lyon gaye yo nan tout raje. Premye moun ki mete men sou yo se te wa peyi Lasiri a. Apre sa, se te N\u00E8bikadneza, wa peyi Babil\u00F2n lan, ki te kraze tout zo yo."
        },
        {
          "text": "Se pout\u00E8t sa, men sa mwen menm, Sey\u00E8 ki gen tout pouvwa a, Bondye p\u00E8p Izray\u00E8l la, men sa mwen di: Mwen pral regle wa Babil\u00F2n lan ansanm ak tout peyi li a, menm jan mwen te regle wa peyi Lasiri a."
        },
        {
          "text": "Apre sa, m\u0027ap f\u00E8 p\u00E8p Izray\u00E8l la tounen nan peyi l\u0027. Y\u0027a manje tou sa k\u0027ap pouse sou m\u00F2n Kam\u00E8l ak nan z\u00F2n Bazan. Y\u0027a manje plen vant yo tou sa y\u0027a rek\u00F2lte sou m\u00F2n Efrayim yo ak nan peyi Galarad."
        },
        {
          "text": "Jou sa yo, l\u00E8 sa a, yo p\u0027ap jwenn yon peche pou mete sou kont moun Izray\u00E8l yo, ni yon mechanste pou mete sou kont moun Jida yo, paske m\u0027ap padonnen tout moun m\u0027a kite chape anba lanm\u00F2. Se mwen menm Sey\u00E8 a ki di sa."
        },
        {
          "text": "Sey\u00E8 a di ank\u00F2: -Mache pran peyi moun Mira-Tayim yo! Atake moun peyi Pek\u00F2d yo! Touye yo tout, fini ak yo n\u00E8t! Se pou nou f\u00E8 tou sa mwen menm mwen ban nou l\u00F2d f\u00E8 a!"
        },
        {
          "text": "Nan tout peyi a, se lag\u00E8 k\u0027ap f\u00E8t! Se kraze brize n\u00E8t ale!"
        },
        {
          "text": "Lavil Babil\u00F2n te tankou yon gwo mato ki t\u0027ap kraze tout moun sou lat\u00E8. Koulye a, mato a chape, li tonbe, li kraze. Yo fini ak Babil\u00F2n. Yo f\u00E8 l\u0027 tounen yon dez\u00E8 san moun ladan l\u0027 nan mitan tout nasyon yo!"
        },
        {
          "text": "Babil\u00F2n! Mwen te pare yon p\u00E8len pou ou! Ou tonbe ladan l\u0027 san ou pa konnen! Yo jwenn ou, yo mete men sou ou, paske ou te soti pou goumen av\u00E8 m\u0027."
        },
        {
          "text": "Sey\u00E8 a louvri depo zam li yo. Li f\u00E8 k\u00F2l\u00E8, li mete yo dey\u00F2, paske mwen menm, Sey\u00E8 ki gen tout pouvwa a, Bondye s\u00E8l M\u00E8t la, mwen gen yon travay pou m\u0027 f\u00E8 ak moun Babil\u00F2n yo."
        },
        {
          "text": "Soti toupatou sou lat\u00E8, vin atake l\u0027! Louvri tout depo pwovizyon l\u0027 yo! Anpile tou sa nou jwenn, boule tout pou Sey\u00E8 a. Pa kite anyen!"
        },
        {
          "text": "Touye tout s\u00F2lda li yo tankou b\u00E8f nan labatwa! Madichon pou moun Babil\u00F2n yo! J\u00F2di a, l\u00E8 chatiman yo a rive!"
        },
        {
          "text": "Koute! Moun k\u0027ap kouri chape k\u00F2 yo, moun k\u0027ap kouri kite lavil Babil\u00F2n lan, ap moute sou m\u00F2n Siyon, y\u0027ap f\u00E8 konnen jan Sey\u00E8 a, Bondye nou an, ap tire revanj li pou sa moun Babil\u00F2n yo f\u00E8 tanp li a."
        },
        {
          "text": "Voye chache tout moun ki konn s\u00E8vi ak banza pou yo mache pran lavil Babil\u00F2n. F\u00E8 yo s\u00E8nen lavil la n\u00E8t, pou pesonn pa ka chape. F\u00E8 l\u0027 peye tou sa li te f\u00E8. F\u00E8 l\u0027 pase tou sa li te f\u00E8 l\u00F2t moun pase, paske li te konprann pou l\u0027 te kenbe t\u00E8t ak Sey\u00E8 a, Bondye p\u00E8p Izray\u00E8l la ki yon Bondye apa."
        },
        {
          "text": "Se pout\u00E8t sa, yo pral touye tout jenn gason l\u0027 yo nan tout lari. Jou sa a, yo pral dispar\u00E8t tout s\u00F2lda li yo. Se mwen menm, Sey\u00E8 a, ki di sa."
        },
        {
          "text": "Moun Babil\u00F2n, nou awogan tw\u00F2p! Mwen leve d\u00E8y\u00E8 nou! Se mwen menm, Sey\u00E8 ki gen tout pouvwa a, Bondye s\u00E8l M\u00E8t la, ki di sa. Jou pa ou la rive, l\u00E8 pou m\u0027 pini ou lan rive sou ou."
        },
        {
          "text": "Peyi moun awogan sa yo pral tonbe. Pesonn p\u0027ap ka f\u00E8 l\u0027 kanpe ank\u00F2. M\u0027ap mete dife nan tout lavil yo. Tout bagay alawonn pral boule."
        },
        {
          "text": "Wi, men sa Sey\u00E8 a di ank\u00F2: Y\u0027ap peze moun peyi Izray\u00E8l yo ansanm ak moun peyi Jida yo. Moun ki te dep\u00F2te yo kenbe yo kout, yo pa vle lage yo."
        },
        {
          "text": "Men, moun k\u0027ap vin delivre yo a f\u00F2 tou! Se Sey\u00E8 ki gen tout pouvwa a. Se konsa li rele. L\u0027ap pran defans yo, l\u0027ap f\u00E8 tout l\u00F2t nasyon yo viv ak k\u00E8 poze, men l\u0027ap bay moun lavil Babil\u00F2n yo k\u00E8 sote."
        },
        {
          "text": "Men sa Sey\u00E8 a di ank\u00F2: -Lanm\u00F2 pou lavil Babil\u00F2n! Lanm\u00F2 pou tout moun ki rete ladan l\u0027! Lanm\u00F2 pou ch\u00E8f li yo, pou moun save l\u0027 yo!"
        },
        {
          "text": "Lanm\u00F2 pou divin\u00F2 li yo! Se yon bann egare yo ye. Lanm\u00F2 pou s\u00F2lda li yo! Y\u0027ap tranble, yo pa konn sa pou yo f\u00E8."
        },
        {
          "text": "Lanm\u00F2 pou chwal li yo! Kraze tout cha lag\u00E8 li yo. Lanm\u00F2 pou tout moun l\u00F2t nasyon k\u0027ap f\u00E8 dj\u00F2b s\u00F2lda lakay yo! Se pou yo vin tankou fanm. Dispar\u00E8t tout rich\u00E8s li yo. Piye tout byen li yo."
        },
        {
          "text": "Chechr\u00E8s nan tout peyi a. Se pou tout dlo rivy\u00E8 yo cheche. Babil\u00F2n se yon peyi zid\u00F2l, k\u0027ap f\u00E8 moun p\u00E8di t\u00E8t yo."
        },
        {
          "text": "Se pout\u00E8t sa, se chat mawon ak vye b\u00E8t nan bwa ki pral rete nan peyi sa a. Se la gwo zwazo otrich yo pral rete. P\u0027ap janm gen moun rete ladan l\u0027 ank\u00F2 pou tout tan, jouk sa kaba."
        },
        {
          "text": "Sa pral tankou gwo mal\u00E8 Bondye te voye sou lavil Sod\u00F2m ak lavil Gom\u00F2, mal\u00E8 ki te detwi yo ansanm ak tout ti bouk nan vwazinaj yo. Pesonn p\u0027ap rete la, p\u0027ap gen yon moun nan peyi a ank\u00F2. Se mwen menm Sey\u00E8 a wi ki di sa."
        },
        {
          "text": "Moun ap soti nan yon peyi b\u00F2 nan n\u00F2. Yon gwo p\u00E8p ak anpil ch\u00E8f vanyan soti byen lwen, y\u0027ap pare pou f\u00E8 lag\u00E8."
        },
        {
          "text": "Yo pran banza ak frenn yo. Yo mechan anpil, se yon bann san manman. L\u00E8 yo sou chwal yo, y\u0027ap f\u00E8 bri tankou lanm\u00E8 l\u00E8 l\u0027 move. Yo pare lame yo pou yo vin f\u00E8 lag\u00E8 kont Babil\u00F2n."
        },
        {
          "text": "Wa Babil\u00F2n lan pran nouv\u00E8l la. Li santi de bra l\u0027 kase. Li gen yon s\u00E8l k\u00E8 sere, l\u0027ap soufri tankou yon fanm ki gen tranche."
        },
        {
          "text": "Tankou yon lyon k\u0027ap soti nan rakbwa b\u00F2 larivy\u00E8 Jouden an pou l\u0027 ale kote b\u00E8t yo ye nan savann yo, mwen menm Sey\u00E8 a, m\u0027ap vini. M\u0027ap f\u00E8 moun yo kouri kite peyi a, anvan yo bat je yo. L\u00E8 sa a, se moun m\u0027a chwazi a m\u0027a mete pou gouv\u00E8nen peyi a. Ki moun ki tankou m\u0027? Ki moun ki ka koresponn av\u00E8 m\u0027? Ki ch\u00E8f ki ka kenbe t\u00E8t av\u00E8 m\u0027?"
        },
        {
          "text": "Konsa, koute sa mwen soti pou m\u0027 f\u00E8 moun lavil Babil\u00F2n yo, sa mwen f\u00E8 lide f\u00E8 moun peyi Kalde yo: S\u00E8ten, ata timoun yo yo pral trennen pot ale. Yo pral devaste tout peyi a devan je yo."
        },
        {
          "text": "L\u00E8 lavil Babil\u00F2n tonbe, l\u0027ap f\u00E8 yon kokennchenn bri, lat\u00E8 ap tranble. Y\u0027ap tande r\u00E8l moun yo nan tout l\u00F2t nasyon yo."
        }
      ]
    },
    {
      "VERS": [
        {
          "text": "Sey\u00E8 a di konsa: -Mwen pral f\u00E8 yon gwo van soufle sou lavil Babil\u00F2n pou detwi l\u0027 ansanm ak tout moun li yo."
        },
        {
          "text": "Wi, m\u0027ap voye etranje nan peyi a. Y\u0027ap gaye l\u0027 tankou van k\u0027ap bwote pay ch\u00E8ch, y\u0027ap ravaje peyi a. L\u00E8 jou mal\u00E8 sa a va rive, y\u0027ap soti toupatou vin tonbe sou li."
        },
        {
          "text": "Pa bay s\u00F2lda yo chans pou yo tire banza yo, ni pou yo mete rad batay yo sou yo. Pa kite jenn gason yo chape. Touye tout lame a pou Bondye."
        },
        {
          "text": "Nan tout peyi Babil\u00F2n lan moun ap tonbe mouri. Nan tout lari fl\u00E8ch ap p\u00E8se yo pak an pak."
        },
        {
          "text": "Paske mwen menm, Sey\u00E8 ki gen tout pouvwa a, Bondye moun peyi Izray\u00E8l ak moun peyi Jida yo, mwen pa lage yo, atout yo koupab devan Bondye p\u00E8p Izray\u00E8l la ki yon Bondye apa."
        },
        {
          "text": "Kouri kite lavil Babil\u00F2n! Kouri chape k\u00F2 nou. Pa kite yo touye nou pou mechanste moun pa li yo. L\u00E8 a rive pou m\u0027 tire revanj mwen. M\u0027ap pini l\u0027 pou sa li f\u00E8 m\u0027 lan."
        },
        {
          "text": "Babil\u00F2n te tankou yon gode f\u00E8t an l\u00F2 nan men mwen. Li t\u0027ap f\u00E8 tout nasyon sou lat\u00E8 sou. Yo bw\u00E8 nan diven l\u0027 lan, y\u0027ap depale."
        },
        {
          "text": "Men Babil\u00F2n rete konsa li tonbe, li kraze. Plenn s\u00F2 li! Chache renm\u00E8d pou doul\u00E8 l\u0027 yo. Nou pa janm konnen, li ka geri."
        },
        {
          "text": "Etranje k\u0027ap viv nan peyi a di konsa: Nou f\u00E8 sa nou kapab pou n\u0027 geri Babil\u00F2n. Pa gen gerizon pou li. Annou kite peyi a. Ann ale, chak moun nan peyi pa yo, paske peche l\u0027 yo f\u00E8 pil rive jouk nan sy\u00E8l, yo pi wo pase nwaj yo."
        },
        {
          "text": "P\u00E8p Izray\u00E8l la di: Sey\u00E8 a f\u00E8 w\u00E8 k\u00F2z nou an bon, li ban nou jistis. Ann al rakonte moun lavil Jerizal\u00E8m yo sa Sey\u00E8 a, Bondye nou an, f\u00E8."
        },
        {
          "text": "Bondye moute t\u00E8t tout wa peyi Medi yo, li f\u00E8 yon plan pou l\u0027 detwi Babil\u00F2n. Se konsa l\u0027ap tire revanj li pou detwi yo menm jan yo te detwi tanp li an. F\u00E8 pwent fl\u00E8ch yo byen pwenti! Plen sak yo fl\u00E8ch!"
        },
        {
          "text": "Leve drapo a! Bay siyal pou yo atake miray Babil\u00F2n yo! Double faksyonn\u00E8 yo! Mete s\u00F2lda ap veye. Pare anbiskad pou yo. Sey\u00E8 a f\u00E8 plan li, li f\u00E8 sa li te di l\u0027ap f\u00E8 moun Babil\u00F2n yo."
        },
        {
          "text": "Nou menm ki rete nan peyi ki gen anpil rivy\u00E8 a, nou menm ki gen anpil rich\u00E8s, men nou rive mezi bout nou! Nou f\u00E8 kont nou koulye a."
        },
        {
          "text": "Sey\u00E8 ki gen tout pouvwa a f\u00E8 s\u00E8man sou t\u00E8t li: li pral mennen anpil moun vin atake Babil\u00F2n, y\u0027ap tankou yon bann krik\u00E8t. Yo pral rele, yo pral chante d\u00E8ske yo kraze ou."
        },
        {
          "text": "Sey\u00E8 a te f\u00E8 lat\u00E8 ak f\u00F2s pouvwa li. Li kreye d\u00E8nye bagay ak bon konprann li. Av\u00E8k ent\u00E8lijans li, li louvri sy\u00E8l la anwo lat\u00E8."
        },
        {
          "text": "Li pase l\u00F2d, epi dlo ki anwo sy\u00E8l la pran gwonde. Li f\u00E8 gwo nwaj yo moute soti toupatou. Li f\u00E8 z\u00E8kl\u00E8 yo klere pou f\u00E8 lapli vini. Li f\u00E8 van yo soti kote li te sere yo."
        },
        {
          "text": "L\u00E8 konsa tout moun rete egare, yo pa konprann anyen. Moun k\u0027ap f\u00E8 zid\u00F2l yo wont sa yo f\u00E8 a, paske bondye yo f\u00E8 yo se fo bondye, yo pa gen lavi nan yo."
        },
        {
          "text": "Yo pa vo anyen. Yo bon pou pase nan betiz. Y\u0027ap dispar\u00E8t l\u00E8 Sey\u00E8 a ap vin regle ak yo."
        },
        {
          "text": "Men, Bondye Jak\u00F2b la pa tankou yo. Se li menm ki f\u00E8 tout bagay. Li chwazi p\u00E8p Izray\u00E8l la pou rele l\u0027 pa l\u0027. Sey\u00E8 ki gen tout pouvwa a, se konsa yo rele l\u0027."
        },
        {
          "text": "Sey\u00E8 a di ank\u00F2: -Babil\u00F2n, ou te yon gwo mato nan men mwen, yon zam pou m\u0027 f\u00E8 lag\u00E8. Se av\u00E8 ou mwen te kraze nasyon yo. Se av\u00E8 ou mwen te kraze peyi wa yo."
        },
        {
          "text": "Se av\u00E8 ou mwen te kraze chwal yo ak tout kavalye yo. Se av\u00E8 ou mwen te kraze cha lag\u00E8 yo ak tout moun ki t\u0027ap mennen yo."
        },
        {
          "text": "Se av\u00E8 ou mwen te kraze fanm kou gason, granmoun kou timoun, jenn gason kou jenn fi."
        },
        {
          "text": "Se av\u00E8 ou mwen te touye bann mouton yo ak tout gad\u00F2 yo. Se av\u00E8 ou mwen te kraze kiltivat\u00E8 yo ansanm ak tout chwal pou raboure lat\u00E8. Se av\u00E8 ou mwen te kraze tout ch\u00E8f yo ak tout majistra yo."
        },
        {
          "text": "Sey\u00E8 a di ank\u00F2: -Devan je nou tout, m\u0027ap f\u00E8 lavil Babil\u00F2n ansanm ak tout p\u00E8p li a peye tout mechanste li te f\u00E8 lavil Jerizal\u00E8m yo."
        },
        {
          "text": "Babil\u00F2n, ou tankou yon gwo m\u00F2n kote moun k\u0027ap ravaje tout lat\u00E8 a soti. Koulye a, mwen pral regle av\u00E8 ou. Mwen pral mete men sou ou. M\u0027ap f\u00E8 ou degrengole desann soti nan t\u00E8t w\u00F2ch yo. M\u0027ap f\u00E8 m\u00F2n lan tounen yon gwo boukan dife."
        },
        {
          "text": "Yo p\u0027ap pran yon w\u00F2ch nan ou ni pou f\u00E8 fondasyon, ni pou f\u00E8 kwen kay. Ou pral tounen yon dez\u00E8 pou tout tan. Se mwen menm Sey\u00E8 a ki di sa."
        },
        {
          "text": "Bay siyal nan tout peyi a pou yo atake. K\u00F2nen twonp\u00E8t nan tout nasyon yo. Pare tout nasyon yo pou y\u0027 al f\u00E8 lag\u00E8 ak Babil\u00F2n. Voye rele wa peyi Arara a, wa peyi Mini an, wa peyi Achkenaz la pou y\u0027 al atake l\u0027. Chwazi ch\u00E8f pou mennen batay la. F\u00E8 yo mennen anpil chwal ban nou pou yo menm kantite ak yon bann krik\u00E8t."
        },
        {
          "text": "Pare tout nasyon yo pou y\u0027 al f\u00E8 lag\u00E8 ak Babil\u00F2n. Voye chache wa yo k\u0027ap gouv\u00E8nen nan peyi Medi a, ansanm ak tout pref\u00E8 yo, tout majistra yo, tout lame nan peyi ki sou kontwol yo."
        },
        {
          "text": "Tout lat\u00E8 ap tranble, l\u0027ap souke, paske l\u00E8 plan travay Sey\u00E8 a rive pou l\u0027 f\u00E8t. Li pral f\u00E8 Babil\u00F2n tounen yon dez\u00E8 kote p\u0027ap gen pesonn ank\u00F2."
        },
        {
          "text": "S\u00F2lda lavil Babil\u00F2n yo derefize goumen. Yo rete kache nan f\u00F2 yo. Yo p\u00E8di tout kouraj yo, yo tankou fanm. L\u00E8nmi defonse p\u00F2tay lavil yo, yo mete dife nan kay yo."
        },
        {
          "text": "Mesaje sou mesaje ap kouri brid sou kou al di wa Babil\u00F2n lan l\u00E8nmi anvayi lavil li a n\u00E8t."
        },
        {
          "text": "Yo bloke tout chemen yo, yo mete dife nan tout avanp\u00F2s yo, s\u00F2lda yo gaye."
        },
        {
          "text": "Wi, men mesaj Sey\u00E8 ki gen tout pouvwa a, Bondye p\u00E8p Izray\u00E8l la, bay: Lavil Babil\u00F2n tankou yon glasi y\u0027ap pare. Tal\u00E8 konsa yo pral kouche s\u00F2lda yo tankou grenn danre sou glasi."
        },
        {
          "text": "N\u00E8bikadneza, wa peyi Babil\u00F2n lan, te devore lavil Jerizal\u00E8m, li manje l\u0027 n\u00E8t ale. Li kite peyi a vid tankou yon plat yo niche. Tankou yon gwo b\u00E8t lanm\u00E8, li vale m\u0027. Li souse tout mw\u00E8l mwen. L\u00E8fini, li voye r\u00E8s la jete."
        },
        {
          "text": "Moun ki rete sou m\u00F2n Siyon yo di: Se pou lavil Babil\u00F2n peye tout lapenn ak mechanste li f\u00E8 nou. Moun lavil Jerizal\u00E8m yo te m\u00E8t di: Se pou moun peyi Kalde yo peye pou tout san nou yo f\u00E8 koule a."
        },
        {
          "text": "Se konsa Sey\u00E8 a pale ak moun Jerizal\u00E8m yo, li di yo: Se mwen menm k\u0027ap pran k\u00F2z nou nan men. Mwen pran sou kont mwen pou m\u0027 f\u00E8 yo peye sa yo f\u00E8 nou. M\u0027ap f\u00E8 sous dlo lavil Babil\u00F2n yo cheche. P\u0027ap gen yon tak dlo nan rivy\u00E8 l\u0027 yo."
        },
        {
          "text": "Lavil Babil\u00F2n ap tounen yon pil mazi kote b\u00E8t nan bwa rete, yon dez\u00E8 kote pesonn pa rete. Tout moun k\u0027ap w\u00E8 sa pral sezi, y\u0027a mete men nan t\u00E8t."
        },
        {
          "text": "Moun Babil\u00F2n yo ap gwonde tankou lyon, y\u0027ap griyen dan yo tankou jenn lyon."
        },
        {
          "text": "L\u00E8 y\u0027a fin chofe kont yo, mwen menm m\u0027ap pare yon f\u00E8t pou yo. M\u0027ap f\u00E8 yo sou, m\u0027ap f\u00E8 k\u00E8 yo kontan. L\u00E8fini, yo pral d\u00F2mi yon d\u00F2mi ki p\u0027ap janm fini, yo p\u0027ap janm leve ank\u00F2."
        },
        {
          "text": "M\u0027ap f\u00E8 mennen yo labatwa tankou yo mennen mouton, belye mouton ak bouk kabrit yo. Se mwen menm Sey\u00E8 a ki di sa."
        },
        {
          "text": "Sey\u00E8 a di konsa: -Gade! Yo pran lavil Babil\u00F2n. Yo mete men sou li, lavil ki te yon lwanj nan bouch tout moun lan. Yo f\u00E8 l\u0027 tounen yon dez\u00E8 nan mitan nasyon yo."
        },
        {
          "text": "Lanm\u00E8 moute anvayi lavil Babil\u00F2n. Lanm lanm\u00E8 yo move, yo kouvri lavil la."
        },
        {
          "text": "Tout ti bouk li yo tounen yon dez\u00E8 tou, san pa gen yon gout dlo ladan yo. Se raje toupatou. Pa gen pesonn ladan yo ank\u00F2. Pesonn pa pase la non plis."
        },
        {
          "text": "M\u0027ap regle B\u00E8l, bondye Babil\u00F2n lan, m\u0027ap f\u00E8 l\u0027 rann tou sa li te vale a. Nasyon yo p\u0027ap kouri vin nan pye l\u0027 ank\u00F2. Miray lavil Babil\u00F2n yo tonbe."
        },
        {
          "text": "Nou menm moun p\u00E8p Izray\u00E8l yo, kouri wete k\u00F2 nou la! Chape k\u00F2 nou pou nou pa pase tou, paske Sey\u00E8 a move anpil sou lavil Babil\u00F2n."
        },
        {
          "text": "Pa dekouraje. Pa kite bri k\u0027ap kouri nan peyi a f\u00E8 nou p\u00E8. Chak lanne yo f\u00E8 kouri yon kalite bri. Yon l\u00E8 yo di se mechanste k\u0027ap f\u00E8t nan peyi a, yon l\u00F2t l\u00E8 yo di se ch\u00E8f k\u0027ap goumen ak ch\u00E8f pou pran pouvwa a."
        },
        {
          "text": "Men jou yo rive pou m\u0027 regle ak vye zid\u00F2l Babil\u00F2n yo. Tout peyi a pral wont. Yo pral touye d\u00E8nye moun ladan l\u0027."
        },
        {
          "text": "Tout bagay nan sy\u00E8l la ak sou lat\u00E8 a pral kontan, yo pral rele l\u00E8 moun k\u0027ap soti b\u00F2 nan n\u00F2 yo va vin ravaje lavil Babil\u00F2n. Se Sey\u00E8 a menm ki di sa."
        },
        {
          "text": "Babil\u00F2n te lak\u00F2z anpil moun mouri toupatou sou lat\u00E8. Koulye a se Babil\u00F2n ki pral tonbe, paske li te touye anpil moun nan p\u00E8p Izray\u00E8l la."
        },
        {
          "text": "Sey\u00E8 a pale ak moun p\u00E8p Izray\u00E8l yo ki lavil Babil\u00F2n. Li di yo konsa: -Nou menm ki te chape anba lanm\u00F2, ale, pa rete! Nou te m\u00E8t byen lwen lakay nou, mete lide nou sou mwen, chonje lavil Jerizal\u00E8m!"
        },
        {
          "text": "Nou di: nou te wont l\u00E8 nou tande jan yo t\u0027ap joure nou. Lawont f\u00E8 nou bouche figi nou, paske moun l\u00F2t nasyon yo te mete pye yo nan kote ki apa n\u00E8t pou Sey\u00E8 a nan tanp lan."
        },
        {
          "text": "Enben, men sa Sey\u00E8 a di ank\u00F2: L\u00E8 a rive, mwen pral regle av\u00E8k zid\u00F2l lavil Babil\u00F2n yo. Nan tout peyi a moun blese yo pral plenn."
        },
        {
          "text": "Menm si Babil\u00F2n ta rive moute nan sy\u00E8l pou l\u0027 ta bati yon gwo f\u00F2 moun pa ka rive pran, moun m\u0027ap voye d\u00E8y\u00E8 l\u0027 yo ap jwenn li, y\u0027ap kraze l\u0027. Se mwen menm Sey\u00E8 a ki di sa."
        },
        {
          "text": "Sey\u00E8 a di ank\u00F2: -Yon s\u00E8l r\u00E8l pete lavil Babil\u00F2n. Bri kouri yon gwo mal\u00E8 tonbe sou tout peyi a."
        },
        {
          "text": "Se mwen menm Sey\u00E8 a k\u0027ap detwi lavil Babil\u00F2n. Mwen f\u00E8 l\u0027 pe bouch li. Menm si lavil Babil\u00F2n t\u0027ap f\u00E8 bri tankou lanm\u00E8 l\u00E8 li move, m\u0027ap f\u00E8 l\u0027 sispann rele."
        },
        {
          "text": "Wi, l\u00E8nmi ap vin detwi lavil Babil\u00F2n. Y\u0027ap mete men sou s\u00F2lda li yo. L\u0027ap kraze tout banza yo. Mwen menm, Sey\u00E8 a, mwen se yon Bondye k\u0027ap pini moun ki f\u00E8 sa ki mal. M\u0027ap f\u00E8 yo peye pou sa yo f\u00E8."
        },
        {
          "text": "M\u0027ap soule ch\u00E8f li yo, moun save ak majistra li yo, ch\u00E8f lame ak s\u00F2lda li yo. Yo pral d\u00F2mi n\u00E8t ale, yo p\u0027ap janm leve. Se mwen menm wa a ki pale, mwen menm yo rele Sey\u00E8 ki gen tout pouvwa a."
        },
        {
          "text": "Men sa Sey\u00E8 ki gen tout pouvwa a di ank\u00F2: -Yo kraze gwo miray lavil Babil\u00F2n lan rat\u00E8. Yo boule gwo p\u00F2tay byen wo li yo. P\u00E8p yo te travay pou gremesi. Tou sa yo te bat k\u00F2 yo f\u00E8 a tounen sann dife."
        },
        {
          "text": "Sedesyas, wa peyi Jida a, te gen yon ch\u00E8f yo te rele Seraja ki te reskonsab kay wa a. Se te pitit Nerija, pitit pitit Maseja. Wa a te gen katran depi li t\u0027ap gouv\u00E8nen peyi a l\u00E8 li pati pou Babil\u00F2n ansanm ak Seraja. Men l\u00F2d pwof\u00E8t Jeremi te bay Seraja."
        },
        {
          "text": "Jeremi te ekri nan yon liv tout mal\u00E8 ki gen pou tonbe sou lavil Babil\u00F2n ansanm ak tout l\u00F2t bagay li te di sou lavil la."
        },
        {
          "text": "Jeremi di Seraja konsa: -L\u00E8 w\u0027a rive lavil Babil\u00F2n, pa bliye se pou ou li tou sa ki ekri nan liv la."
        },
        {
          "text": "Apre sa w\u0027a di: Sey\u00E8! Ou te di ou gen pou detwi peyi sa a pou pa gen yon s\u00E8l moun ni yon s\u00E8l b\u00E8t rete ladan l\u0027 ank\u00F2. Ou te di peyi a gen pou tounen yon dez\u00E8 pou tout tan!"
        },
        {
          "text": "L\u00E8 w\u0027a fin li liv sa a, w\u0027a mare l\u0027 sou yon w\u00F2ch, w\u0027a voye l\u0027 jete nan mitan larivy\u00E8 Lefrat."
        },
        {
          "text": "Apre sa, w\u0027a di: Se konsa lavil Babil\u00F2n lan pral koule, li p\u0027ap janm ka leve ank\u00F2 apre mal\u00E8 mwen menm Sey\u00E8 a, mwen pral voye sou li a. Se isit la paw\u00F2l pwof\u00E8t Jeremi yo fini."
        }
      ]
    },
    {
      "VERS": [
        {
          "text": "Sedesyas te gen venteyennan l\u00E8 li vin wa peyi Jida. Li pase onzan lavil Jerizal\u00E8m ap gouv\u00E8nen peyi a. Manman l\u0027 te rele Amoutal. Se te pitit fi Jeremi, moun lavil Libna."
        },
        {
          "text": "Wa Sedesyas te f\u00E8 sa ki mal devan Bondye menm jan ak Jojakim."
        },
        {
          "text": "Se konsa, Sey\u00E8 a te fache ni sou moun lavil Jerizal\u00E8m yo, ni sou moun peyi Jida yo, jouk jou li wete yo devan je l\u0027. Sedesyas te pran lezam kont N\u00E8bikadneza, wa Babil\u00F2n lan."
        },
        {
          "text": "Se konsa, sou dezy\u00E8m jou dizy\u00E8m mwa nevy\u00E8m lanne depi Sedesyas te wa a, N\u00E8bikadneza, wa Babil\u00F2n lan, vin atake lavil Jerizal\u00E8m ak tout lame li a. Yo moute kan yo devan miray lavil la, yo mete ranbl\u00E8 nan pye miray yo. Yo s\u00E8nen l\u0027 n\u00E8t."
        },
        {
          "text": "Yo f\u00E8men lavil la depi l\u00E8 sa a rive sou onzy\u00E8m lanne r\u00E8y wa Sedeisas la."
        },
        {
          "text": "Sou nevy\u00E8m jou katriy\u00E8m mwa menm lanne sa a, te gen yon s\u00E8l grangou nan lavil la, moun yo pa t\u0027 gen anyen pou yo manje ank\u00F2."
        },
        {
          "text": "Yo f\u00E8 yon twou nan miray yo. Atout lame moun Babil\u00F2n yo te s\u00E8nen lavil la n\u00E8t, tout s\u00F2lda jwif yo met dey\u00F2, yo kite lavil la nan mitan lannwit, yo pase nan mitan jaden wa a, yo desann nan wout p\u00F2tay la nan mitan de miray yo, yo pran chemen Fon Jouden an pou yo."
        },
        {
          "text": "Men, lame moun Babil\u00F2n yo rapouswiv wa Sedesyas. L\u00E8 yo rive nan plenn b\u00F2 lavil Jeriko yo, yo mete men sou li. L\u00E8 sa a, tout s\u00F2lda li yo gaye, yo kouri kite l\u0027."
        },
        {
          "text": "L\u00E8nmi yo pran wa a, yo mennen l\u0027 bay wa Babil\u00F2n lan, ki te lavil Ribla nan peyi Amat la. Se la N\u00E8bikadneza jije li."
        },
        {
          "text": "Antan yo lavil Ribla, li f\u00E8 yo koupe kou tout pitit wa Sedesyas yo devan wa a. Li f\u00E8 koupe kou tout ch\u00E8f peyi Jida yo tou."
        },
        {
          "text": "L\u00E8fini, li f\u00E8 yo pete tou de je wa Sedesyas, epi yo mare l\u0027 ak de gwo chenn f\u00E8t an kwiv. Yo mennen l\u0027 lavil Babil\u00F2n. Yo mete Sedesyas nan prizon, li rete la jouk li mouri."
        },
        {
          "text": "Sou dizy\u00E8m jou senky\u00E8m mwa nan disnevy\u00E8m lanne r\u00E8y N\u00E8bikadneza, wa Babil\u00F2n lan, Neboucharadan, ch\u00E8f lagad la, yonn nan konseye li yo, antre lavil Jerizal\u00E8m."
        },
        {
          "text": "Li met dife nan kay Bondye a ak nan pal\u00E8 wa a. Li boule d\u00E8nye kay ki te lavil Jerizal\u00E8m, ata kay grann\u00E8g yo."
        },
        {
          "text": "Li bay s\u00F2lda ki te av\u00E8 l\u0027 yo l\u00F2d demoli tout gwo miray ranpa lavil Jerizal\u00E8m yo met at\u00E8."
        },
        {
          "text": "L\u00E8fini, Neboucharadan, ch\u00E8f lagad la, pran r\u00E8s moun yo te kite lavil la, li dep\u00F2te yo lavil Babil\u00F2n ansanm ak tout moun ki te vin rann t\u00E8t yo bay wa Babil\u00F2n lan ak tout bon b\u00F2s atizan ki te rete nan lavil la."
        },
        {
          "text": "Men, li kite k\u00E8k moun nan mas p\u00E8p la ki pa t\u0027 gen anyen. Li ba yo jaden rezen ak l\u00F2t jaden pou yo okipe."
        },
        {
          "text": "Moun Babil\u00F2n yo pran gwo poto kwiv yo ki te nan tanp Sey\u00E8 a, ansanm ak sip\u00F2 yo, gwo basen kwiv yo, yo kraze yo f\u00E8 ti moso, yo pote kwiv la ale lavil Babil\u00F2n."
        },
        {
          "text": "Yo pran plat pou resevwa sann yo, p\u00E8l yo, kouto yo, gode yo, tas yo ak tout l\u00F2t bagay an kwiv yo te konn s\u00E8vi nan tanp lan."
        },
        {
          "text": "Ch\u00E8f lagad la pran d\u00E8nye bagay ki te f\u00E8t an l\u00F2 ak an ajan: kiv\u00E8t yo, recho yo, gode yo, plat pou resevwa sann yo, lanp s\u00E8t branch yo, b\u00F2l yo ak tas yo,"
        },
        {
          "text": "de gwo poto yo, gwo basen lan ak douz estati towo ki te s\u00E8vi l\u0027 sip\u00F2 yo, ak kabw\u00E8t wa Salomon te f\u00E8 f\u00E8 an kwiv pou mete nan tanp lan. Tout bagay sa yo te lou anpil, pesonn pa t\u0027 konn p\u00E8z yo."
        },
        {
          "text": "De poto yo te par\u00E8y yonn ak l\u00F2t: yo chak te gen venns\u00E8t pye wot\u00E8, se yon k\u00F2d dizwit pye long\u00E8 ki pou ta f\u00E8 wonn yo chak. Poto yo te vid nan mitan. Reb\u00F2 yo te gen twa pous epes\u00E8."
        },
        {
          "text": "Sou t\u00E8t chak poto te gen yon bl\u00F2k an kwiv s\u00E8t pye edmi wot\u00E8. Sou tout wonn t\u00E8t poto yo, te gen desen ti chenn mak\u00F2nen yonn ak l\u00F2t, ak anpil p\u00F2tre grenad plake sou yo. Tout te f\u00E8t an kwiv. De poto yo te par\u00E8y."
        },
        {
          "text": "Sou wonn t\u00E8t poto yo te gen san grenad antou, men antan ou anba ou te ka w\u00E8 katrevens\u00E8z grenad s\u00E8lman."
        },
        {
          "text": "L\u00E8fini, Neboucharadan, ch\u00E8f lagad la, pran Seraya, granpr\u00E8t la, Sefanya, adjwen li an ansanm ak twa l\u00F2t ch\u00E8f ki la pou veye p\u00F2tay tanp lan, li f\u00E8 yo prizonye."
        },
        {
          "text": "Nan lavil la, li pran ch\u00E8f ki te alat\u00E8t lame a ansanm ak s\u00E8t l\u00F2t otorite ki te toujou av\u00E8k wa a, ak sekret\u00E8 k\u00F2mandan lame a ki te reskonsab pou pran moun nan lame a, ak swasant l\u00F2t grann\u00E8g. Tout moun sa yo te nan lavil la toujou."
        },
        {
          "text": "Neboucharadan pran yo, li mennen yo bay wa Babil\u00F2n lan lavil Ribla."
        },
        {
          "text": "Wa a f\u00E8 bat yo, l\u00E8fini li f\u00E8 touye yo lavil Ribla nan peyi Amat. Se konsa yo te dep\u00F2te moun peyi Jida yo byen lwen peyi yo."
        },
        {
          "text": "Men kantite moun wa N\u00E8bikadneza te dep\u00F2te: Nan sety\u00E8m lanne r\u00E8y li a, li dep\u00F2te twamil venntwa (3.023) moun peyi Jida."
        },
        {
          "text": "Nan dizwity\u00E8m lanne r\u00E8y li a, li dep\u00F2te witsantrannde (832) moun lavil Jerizal\u00E8m."
        },
        {
          "text": "Nan venntwazy\u00E8m lanne r\u00E8y li a, Neboucharadan, ch\u00E8f lagad la, te pran s\u00E8tsankarannsenk (745) moun. Antou sa te f\u00E8 katmil sisan (4.600) moun yo te dep\u00F2te."
        },
        {
          "text": "Premye lanne wa Evilmewodak pran pouvwa a lavil Babil\u00F2n, li f\u00E8 pa Jojakim, wa peyi Jida a, li f\u00E8 l\u0027 soti nan prizon. L\u00E8 sa a, Jojakim te gen trannsizan onz mwa, vennsenk jou, jou pou jou, depi yo te dep\u00F2te l\u0027."
        },
        {
          "text": "Evilmewodak te s\u00E8vi byen av\u00E8 l\u0027, li ba l\u0027 premye plas nan mitan tout l\u00F2t wa yo te dep\u00F2te lavil Babil\u00F2n tankou l\u0027 yo."
        },
        {
          "text": "Li wete rad prizonye ki te sou Jojakim lan, li f\u00E8 l\u0027 vin manje sou menm tab av\u00E8 l\u0027 jouk Jojakim mouri."
        },
        {
          "text": "Chak jou, wa a ba li sa li te bezwen pou l\u0027 viv, konsa, konsa, jouk li mouri."
        }
      ]
    }
  ]
}