{
  "-bnumber": "44",
  "CHAPTER": [
    {
      "VERS": [
        {
          "text": "Teofil monch\u00E8: Nan premye liv mwen an, mwen te rakonte tou sa Jezi te f\u00E8 ak tout bagay li te moutre p\u00E8p la, depi nan konmans man,"
        },
        {
          "text": "jouk jou li moute nan sy\u00E8l la. Anvan l\u0027 te moute a, li te pale ak moun li te chwazi pou s\u00E8vi ap\u00F2t. Av\u00E8k pouvwa Sentespri sou li, li ba yo l\u00F2d sa pou yo f\u00E8."
        },
        {
          "text": "Apre lanm\u00F2 li, li te par\u00E8t plizy\u00E8 fwa devan yo. Li te ba yo div\u00E8s pr\u00E8v li te vivan ank\u00F2. Pandan karant jou, li f\u00E8 yo w\u00E8 l\u0027, li pale yo sou peyi kote Bondye wa a."
        },
        {
          "text": "Yon jou yo t\u0027ap manje ansanm, Jezi ba yo l\u00F2d sa a: Pa kite lavil Jerizal\u00E8m. Rete tann sa Papa a te pwom\u00E8t la, kado mwen t\u0027ap pale nou an."
        },
        {
          "text": "Jan te batize nou nan dlo, men nan k\u00E8k jou ank\u00F2, nou pral resevwa bat\u00E8m nan Sentespri a."
        },
        {
          "text": "L\u00E8 sa a, moun ki te reyini b\u00F2 kot Jezi yo pran mande li: M\u00E8t, \u00E8ske se koulye a ou pral mete gouv\u00E8nman p\u00E8p Izray\u00E8l la sou pye l\u0027 ank\u00F2?"
        },
        {
          "text": "Jezi reponn yo: Nou pa bezwen konnen ki jou ni ki l\u00E8 sa va f\u00E8t. Se Papa a ki fikse dat la li menm, pou kont li."
        },
        {
          "text": "Men, l\u00E8 Sentespri a va desann sou nou, n\u0027a resevwa yon pouvwa. L\u00E8 sa a, n\u0027a s\u00E8vi m\u0027 temwen nan Jerizal\u00E8m, nan tout peyi Jide ak nan tout peyi Samari, jouk nan d\u00E8nye bout lat\u00E8."
        },
        {
          "text": "Apre li fin di yo sa, li moute nan sy\u00E8l. Antan yo t\u0027ap gade li, yon nwaj vin bouche l\u0027 devan je yo."
        },
        {
          "text": "Yo te gen je yo fikse nan sy\u00E8l la kote Jezi t\u0027ap moute a, l\u00E8 dez\u00F2m, abiye tout an blan, par\u00E8t konsa b\u00F2 kote yo."
        },
        {
          "text": "Dez\u00F2m yo di yo: Nou menm, moun Galile, poukisa nou rete la ap gade sy\u00E8l la konsa? Jezi sa a ki f\u00E8k sot nan mitan nou an pou moute nan sy\u00E8l la, li gen pou l\u0027 tounen menm jan nou w\u00E8 l\u0027 moute nan sy\u00E8l la."
        },
        {
          "text": "Apre sa, ap\u00F2t yo desann m\u00F2n Oliv, yo tounen Jerizal\u00E8m. M\u00F2n lan te toupre lavil la, distans yon kilom\u00E8t konsa."
        },
        {
          "text": "L\u00E8 yo rive Jerizal\u00E8m, yo moute nan chanm anwo kay kote yo konn ye a. L\u00E8 sa a te gen Py\u00E8, Jan, Jak ak Andre, Filip ak Toma, Bat\u00E8lmi ak Matye, Jak, pitit Alfe a, Simon, nonm patriy\u00F2t la, epi Jid, pitit Jak la."
        },
        {
          "text": "Yo tout mete t\u00E8t yo ansanm, yo t\u0027ap lapriye san rete. Medam yo te la tou ansanm ak Mari, manman Jezi, ak fr\u00E8 l\u0027 yo tou."
        },
        {
          "text": "Yon jou tout fr\u00E8 yo te sanble, te gen sanven (120) moun antou konsa. Pi\u00E8 kanpe nan mitan yo, li di:"
        },
        {
          "text": "Fr\u00E8 m\u0027 yo, sa Sentespri te anonse nan Liv yo, f\u00F2k sa te rive vre. Se konsa, nan bouch David, li te f\u00E8 konnen davans ki jan Jida t\u0027apral mennen moun ki te arete Jezi yo."
        },
        {
          "text": "Jida te yonn nan nou, li te gen s\u00E8vis pa l\u0027 nan travay nou an."
        },
        {
          "text": "(Av\u00E8k lajan yon te ba l\u0027 pou krim lan, Jida te achte yon moso t\u00E8. Se la li tonbe sou t\u00E8t, vant li pete, tout zantray li gaye sot dey\u00F2."
        },
        {
          "text": "Se bagay tout moun nan Jerizal\u00E8m konnen byen. Se pou sa nan lang yo, yo te rele t\u00E8 a: Akeldama, ki vle di: jaden san an.)"
        },
        {
          "text": "Men sa ki ekri nan Liv S\u00F2m yo: Se pou kay li rete san moun. Se pou pesonn pa rete ladan li. Pi lwen ank\u00F2 nou jwenn: Se pou yon l\u00F2t moun pran plas li nan travay la."
        },
        {
          "text": "Se pout\u00E8t sa, nou bezwen yon l\u00F2t moun ansanm ak nou pou s\u00E8vi temwen Sey\u00E8 Jezi te leve soti vivan nan lanm\u00F2. Moun sa a, f\u00F2k se yonn nan moun ki te toujou la av\u00E8k nou tout tan Sey\u00E8 Jezi t\u0027ap mache av\u00E8k nou nan tout peyi a,"
        },
        {
          "text": "depi l\u00E8 Jan te batize l\u0027 la jouk jou li te kite nou an pou l\u0027 moute nan sy\u00E8l la."
        },
        {
          "text": "Yo bay non de moun: Joz\u00E8f, yo te rele Basabas ki te gen yon ti non Jistis, epi Matyas."
        },
        {
          "text": "Apre sa, yo lapriy\u00E8 konsa: Bondye, ou menm ki konnen k\u00E8 tout moun, moutre nou kil\u00E8s ou chwazi nan de moun sa yo,"
        },
        {
          "text": "pou s\u00E8vi ap\u00F2t nan plas Jida te kite pou li al kote ki te pou li a."
        },
        {
          "text": "Apre sa, yo tire os\u00F2: se Matyas ki soti. Se konsa yo mete l\u0027 ansanm ak onz ap\u00F2t yo."
        }
      ]
    },
    {
      "VERS": [
        {
          "text": "L\u00E8 jou Lapannk\u00F2t la rive, yo tout te reyini ansanm menm kote a."
        },
        {
          "text": "Yo rete konsa, epi yon s\u00E8l bri sot nan sy\u00E8l la tankou yon gwo van k\u0027ap soufle; li plen tout kay kote yo te chita a."
        },
        {
          "text": "L\u00E8 sa a, yo w\u00E8 yon bann lang par\u00E8t tankou ti flanm dife ki separe yonn ak l\u00F2t epi ki al poze grenn pa grenn sou t\u00E8t yo chak."
        },
        {
          "text": "Yo tout te vin anba pouvwa Sentespri, epi yo pran pale l\u00F2t lang dapre jan Lespri Bondye a t\u0027ap f\u00E8 yo pale."
        },
        {
          "text": "L\u00E8 sa a, te gen yon bann jwif ki t\u0027ap pase k\u00E8k jou lavil Jerizal\u00E8m. Se te moun devwe pou Bondye ki te soti nan tout peyi sou lat\u00E8."
        },
        {
          "text": "L\u00E8 yo tande bri a, yon kantite ladan yo sanble. Yo tout te sezi anpil paske yo t\u0027ap tande moun yo pale nan lang peyi yo chak."
        },
        {
          "text": "Yo pa t\u0027 manke sezi. Yo t\u0027ap gade, yo t\u0027ap di: Moun sa yo k\u0027ap pale la a, apa moun Galile yo tout ye?"
        },
        {
          "text": "Ki jan nou f\u00E8 tande y\u0027ap pale nan lang peyi nou?"
        },
        {
          "text": "Nan nou la a gen moun Pat, moun Medi ak moun Elam, gen moun Mezopotami, moun Jide, moun Kapad\u00F2s, moun Pon ak moun Lazi."
        },
        {
          "text": "Gen moun Friji, moun Panfili, moun Lejip, moun teritwa Libi ki toupre Sir\u00E8n. Genyen ki soti lavil W\u00F2m."
        },
        {
          "text": "Nan nou gen jwif, gen moun l\u00F2t nasyon ki te konv\u00E8ti nan relijyon jwif yo, gen moun ki soti Lakr\u00E8t, gen moun Arabi tou. Ki jan nou f\u00E8 tande yo ap pale lang nou, y\u0027ap rakonte b\u00E8l bagay Bondye te f\u00E8?"
        },
        {
          "text": "Yo tout te sezi, yo pa t\u0027 konn sa pou yo te kw\u00E8. Yonn t\u0027ap di l\u00F2t: Sa sa vle di?"
        },
        {
          "text": "Gen l\u00F2t moun menm ki t\u0027ap pase yo nan rizib. Yo t\u0027ap di: Moun sa yo sou."
        },
        {
          "text": "L\u00E8 sa a, Py\u00E8 kanpe ansanm ak l\u00F2t onz ap\u00F2t yo, li pale byen f\u00F2, li di foul moun yo konsa: Nou menm moun Jide ansanm ak nou tout k\u0027ap pase k\u00E8k jou isit lavil Jerizal\u00E8m, nou f\u00E8t pou nou konnen sa. Koute sa m\u0027 pral di nou la a."
        },
        {
          "text": "Moun sa yo pa sou jan nou kw\u00E8 a. Se nev\u00E8 dimaten li ye s\u00E8lman."
        },
        {
          "text": "Men, sa pwof\u00E8t Jo\u00E8l te f\u00E8 konnen gen pou rive a, se sa k\u0027ap pase koulye a:"
        },
        {
          "text": "Men sak pral rive nan d\u00E8nye tan an: Se Bondye menm k\u0027ap pale: M\u0027ap vide Lespri m\u0027 sou tout moun sou lat\u00E8. Pitit gason nou ak pitit fi nou yo va pale tankou pwof\u00E8t. Jenn gason nou yo va gen vizyon. Granmoun nou yo va f\u00E8 r\u00E8v."
        },
        {
          "text": "Wi, l\u00E8 sa a, m\u0027ap vide Lespri m\u0027 sou tout s\u00E8vit\u00E8 m\u0027 yo, fi kou gason, epi y\u0027a bay mesaj ki soti nan Bondye."
        },
        {
          "text": "Mwen pral f\u00E8 m\u00E8v\u00E8y par\u00E8t anwo nan sy\u00E8l la, mwen pral f\u00E8 mirak anba sou lat\u00E8! Va gen san, dife ak gwo nwaj lafimen."
        },
        {
          "text": "Sol\u00E8y la pral vin tou nwa. Lalin lan pral vin wouj kou san, anvan jou M\u00E8t la rive. Se va yon gwo jou, yon b\u00E8l jou tou!"
        },
        {
          "text": "L\u00E8 sa a nenp\u00F2t moun ki va rele non Bondye va delivre."
        },
        {
          "text": "Nou menm moun laras Izray\u00E8l, koute sa m\u0027 pral di nou la a: Jezi, moun Nazar\u00E8t la, se Bondye menm ki te voye l\u0027 paske nou te w\u00E8 tout mirak, tout b\u00E8l bagay ak tout siy Bondye te ba l\u0027 pouvwa f\u00E8 nan mitan nou. Sa se bagay nou tout konnen."
        },
        {
          "text": "Yo te lage nonm sa a nan men nou, jan Bondye te vle l\u0027 la, dapre plan li te deja f\u00E8 nan t\u00E8t li. Nou menm, nou f\u00E8 touye l\u0027, nou f\u00E8 yon bann mechan kloure l\u0027 sou yon kwa."
        },
        {
          "text": "Men, Bondye f\u00E8 l\u0027 leve vivan ank\u00F2, li delivre l\u0027 anba doul\u00E8 lanm\u00F2 a paske se pa t\u0027 posib pou lanm\u00F2 te kenbe l\u0027 anba pouvwa li."
        },
        {
          "text": "Men sa David te ekri sou li: Mwen te w\u00E8 Bondye, M\u00E8t la, tout tan devan je mwen. Paske li toujou b\u00F2 kote m\u0027. Anyen pa ka brannen m\u0027."
        },
        {
          "text": "Se pout\u00E8t sa k\u00E8 m\u0027 kontan anpil, se paw\u00F2l kontantman ase ki nan bouch mwen. Menm k\u00F2 mwen, m\u0027ap poze l\u0027 av\u00E8k espwa nan Bondye."
        },
        {
          "text": "Paske, ou p\u0027ap kite m\u0027 kote m\u00F2 yo ye a. Ou p\u0027ap p\u00E8m\u00E8t moun k\u0027ap s\u00E8vi ou la pouri anba t\u00E8."
        },
        {
          "text": "Ou f\u00E8 m\u0027 konnen tout chemen ki bay lavi a. M\u0027ap kontan n\u00E8t paske ou toujou la av\u00E8k mwen."
        },
        {
          "text": "Fr\u00E8 m\u0027 yo, p\u00E8m\u00E8t mwen pale kareman ak nou. David, zans\u00E8t nou an, mouri, yo antere l\u0027. Tonm li la nan mitan nou jouk j\u00F2di a."
        },
        {
          "text": "Men, David te yon pwof\u00E8t, li te konnen sa Bondye te pwom\u00E8t la. Bondye te s\u00E8mante li t\u0027ap f\u00E8 yonn nan pitit li yo wa tankou li."
        },
        {
          "text": "David te w\u00E8 sa Bondye tapral f\u00E8 a. Se konsa li te di Kris la te gen pou l\u0027 leve soti vivan nan lanm\u00F2 l\u00E8 l\u0027 di: Yo p\u0027ap kite l\u0027 kote m\u00F2 yo ye a. K\u00F2 li p\u0027ap tounen pouriti."
        },
        {
          "text": "Bondye f\u00E8 Jezi sa a leve soti vivan; nou tout nou temwen bagay sa a."
        },
        {
          "text": "Bondye f\u00E8 l\u0027 moute nan sy\u00E8l la vin sou b\u00F2 dwat li, li resevwa Sentespri Papa a te pwom\u00E8t la, li vide l\u0027 sou nou. Enben, se sa n\u0027ap w\u00E8, se sa n\u0027ap tande koulye a."
        },
        {
          "text": "Se pa David ki te moute nan sy\u00E8l la. Men, li te di: Bondye te di Sey\u00E8 mwen an: Chita la sou b\u00F2 dwat mwen,"
        },
        {
          "text": "jouk tan mwen f\u00E8 l\u00E8nmi ou yo tounen yon ti ban pou lonje pye ou."
        },
        {
          "text": "Tout p\u00E8p Izray\u00E8l la f\u00E8t pou konnen sa byen: Jezi, nonm nou te kloure sou kwa a, se li menm Bondye f\u00E8 Sey\u00E8, se li menm Bondye f\u00E8 Kris la."
        },
        {
          "text": "L\u00E8 p\u00E8p la tande paw\u00F2l sa yo, yo santi k\u00E8 yo boulv\u00E8se. Yo mande Py\u00E8 ansanm ak l\u00F2t ap\u00F2t yo: Fr\u00E8 nou yo, kisa pou nou f\u00E8?"
        },
        {
          "text": "Py\u00E8 reponn yo: Tounen vin jwenn Bondye, epi yonn apre l\u00F2t vin resevwa bat\u00E8m nan non Jezikri, pou Bondye padonnen tout peche nou yo. Apre sa, n\u0027a resevwa Sentespri, kado Bondye a."
        },
        {
          "text": "Paske pwom\u00E8s la, Bondye f\u00E8 l\u0027 pou nou, pou pitit nou yo, pou tout moun ki byen lwen, pou tout moun Bondye, M\u00E8t nou, va rele vin jwenn li."
        },
        {
          "text": "Py\u00E8 t\u0027ap di yo anpil l\u00F2t paw\u00F2l ank\u00F2 pou l\u0027 te f\u00E8 yo kw\u00E8, pou l\u0027 te ankouraje yo. Li t\u0027ap di yo konsa: Sove t\u00E8t nou. Wete k\u00F2 nou nan mitan moun p\u00E8v\u00E8ti sa yo."
        },
        {
          "text": "Anpil ladan yo te kw\u00E8 sa Py\u00E8 t\u0027ap di a, yo te resevwa bat\u00E8m. Jou sa a, te gen twamil (3.000) moun konsa ki te mete t\u00E8t yo ansanm ak disip yo."
        },
        {
          "text": "Yo pase tout tan yo ap koute sa ap\u00F2t yo t\u0027ap moutre yo, yo t\u0027ap viv ansanm tankou fr\u00E8 yonn ak l\u00F2t, yo reyini pou separe pen an bay tout moun, epi yo t\u0027ap lapriy\u00E8."
        },
        {
          "text": "Tout moun te gen krentif devan kantite mirak ak b\u00E8l bagay ap\u00F2t yo t\u0027ap f\u00E8."
        },
        {
          "text": "Tout moun ki te kw\u00E8 yo t\u0027ap viv ansanm yonn ak l\u00F2t. Yo te mete tou sa yo te genyen ansanm."
        },
        {
          "text": "Yo vann t\u00E8 yo ak tout byen yo, yo separe lajan an pami yo tout, dapre nesesite chak moun."
        },
        {
          "text": "Toulejou, yo tout reyini ansanm nan tanp lan; yo te konn separe pen an bay tout moun nan kay yo, yo te manje ansanm av\u00E8k k\u00E8 kontan san okenn pretansyon."
        },
        {
          "text": "Yo t\u0027ap f\u00E8 lwanj Bondye. Tout moun te renmen yo. Chak jou Bondye t\u0027ap mete l\u00F2t moun li t\u0027ap delivre yo nan gwoup la."
        }
      ]
    },
    {
      "VERS": [
        {
          "text": "Yon jou, v\u00E8 twaz\u00E8 konsa nan apremidi, Py\u00E8 ak Jan t\u0027ap moute nan tanp lan. Se te l\u00E8 lapriy\u00E8."
        },
        {
          "text": "B\u00F2 B\u00E8l P\u00F2t la (se konsa yo te rele yon p\u00F2t nan tanp lan), te gen yon nonm ki te enfim depi l\u0027 te f\u00E8t. Chak jou yo te pote l\u0027 b\u00F2 B\u00E8l P\u00F2t la pou l\u0027 te kapab mande moun k\u0027ap antre nan tanp lan lacharite."
        },
        {
          "text": "Li w\u00E8 Py\u00E8 ak Jan ki tapral antre, li mande yo kich\u00F2y."
        },
        {
          "text": "Py\u00E8 ak Jan fikse je yo sou li, epi Py\u00E8 di li: Gade nou."
        },
        {
          "text": "Nonm lan pran gade yo; li te kw\u00E8 yo tapral ba l\u0027 kich\u00F2y."
        },
        {
          "text": "L\u00E8 sa a, Py\u00E8 di li: Mwen pa gen ni lajan ni l\u00F2. Men, sa m\u0027 genyen an, m\u0027ap ba ou li. Nan non Jezikri, moun Nazar\u00E8t la, leve ou mache."
        },
        {
          "text": "Li pran men dwat li, li f\u00E8 l\u0027 kanpe. Menm l\u00E8 a tou, pla pye enfim lan ak zo jwenti pye l\u0027 yo vin f\u00E8m."
        },
        {
          "text": "Li f\u00E8 yon s\u00E8l sote, li kanpe sou de pye l\u0027, li pran mache. Li antre nan tanp lan av\u00E8k yo, li t\u0027ap mache, li t\u0027ap ponpe, li t\u0027ap f\u00E8 lwanj Bondye."
        },
        {
          "text": "Tout p\u00E8p la te w\u00E8 l\u0027 ap mache, ap f\u00E8 lwanj Bondye."
        },
        {
          "text": "L\u00E8 yo w\u00E8 se te nonm enfim ki te konn chita b\u00F2 B\u00E8l P\u00F2t la ap mande lacharite a, yo tout te p\u00E8. Yo sezi anpil pou sak te rive l\u0027 la."
        },
        {
          "text": "Nonm lan pa t\u0027 kite Py\u00E8 ak Jan yon pa. Tout moun te sezi, yo kouri vin jwenn ap\u00F2t yo sou Galeri Salomon an."
        },
        {
          "text": "L\u00E8 Py\u00E8 w\u00E8 sa, li di p\u00E8p la: Nou menm moun laras Izray\u00E8l, poukisa nou sezi konsa? Poukisa n\u0027ap plede gade n\u0027 konsa? Gen l\u00E8 nou konprann se nou menm ki f\u00E8 nonm sa a mache ak pw\u00F2p f\u00F2s kouraj nou osinon paske n\u0027ap s\u00E8vi Bondye?"
        },
        {
          "text": "Se Bondye Abraram, Izarak ak Jak\u00F2b, Bondye zans\u00E8t nou yo k\u0027ap f\u00E8 lwanj s\u00E8vit\u00E8 li, Jezi. Nou menm, nou te lage l\u0027 nan men otorite yo, nou te voye l\u0027 jete devan Pilat, atout Pilat li menm te vle lage li."
        },
        {
          "text": "Jezi se moun Bondye te chwazi a, li te mache dwat devan Bondye, men nou voye l\u0027 jete, nou te pito mande Pilat pou l\u0027 te lage yon ansasen ban nou."
        },
        {
          "text": "Se konsa nou touye M\u00E8t ki bay lavi a. Men, Bondye f\u00E8 l\u0027 leve soti vivan nan lanm\u00F2. Nou se temwen tout bagay sa yo."
        },
        {
          "text": "Nou w\u00E8 nonm sa nou konnen an, se pouvwa ki nan non Jezi a mete ak konfyans nou gen nan non sa a ki ba li f\u00F2s ank\u00F2. Se konfyans nou gen nan Jezi ki f\u00E8 l\u0027 geri n\u00E8t, jan nou ka w\u00E8 l\u0027 la."
        },
        {
          "text": "Enben, koulye a, fr\u00E8 m\u0027 yo, mwen rekon\u00E8t se konnen nou pa t\u0027 konnen, nou menm ansanm ak tout ch\u00E8f nou yo, kif\u00E8 nou te aji konsa av\u00E8k Jezi."
        },
        {
          "text": "Men, depi nan tan lontan, Bondye te f\u00E8 konnen nan bouch pwof\u00E8t li yo ki jan Kris li a te gen pou l\u0027 soufri. Se konsa sa l\u0027 te di a vin rive vre."
        },
        {
          "text": "Chanje lavi nou, tounen vin jwenn Bondye pou l\u0027 ka efase peche nou yo."
        },
        {
          "text": "L\u00E8 sa a, Bondye va f\u00E8 nou jwenn yon rafrechi pou nanm nou devan li, la voye Jezikri, moun li te chwazi davans pou nou an."
        },
        {
          "text": "Pou koulye a, Jezi gen pou l\u0027 rete nan sy\u00E8l la jouk l\u00E8 Bondye va vini pou mete tout bagay nan plas yo ank\u00F2, jan l\u0027 te f\u00E8 nou konnen l\u0027 lan nan bouch pwof\u00E8t li yo depi nan tan lontan."
        },
        {
          "text": "Se konsa Moyiz te di: Bondye, M\u00E8t nou an, gen pou l\u0027 voye yon pwof\u00E8t ban nou tankou l\u0027 te voye m\u0027 lan. Se va yonn nan fr\u00E8 nou yo. Se pou nou koute tou sa la di nou."
        },
        {
          "text": "Nenp\u00F2t moun ki p\u0027ap koute pwof\u00E8t sa a, se pou yo dispar\u00E8t li n\u00E8t nan mitan p\u00E8p Bondye a, se pou yo touye li."
        },
        {
          "text": "Tout pwof\u00E8t ki te pale depi Samy\u00E8l ak tou sa ki te vin apre l\u0027 yo, yo tout yo te anonse tan sa a."
        },
        {
          "text": "Pwom\u00E8s Bondye te f\u00E8 pwof\u00E8t li yo di ak bouch yo, se pou nou yo ye, l\u00E8fini nou gen p\u00F2syon pa nou tou nan kontra Bondye te f\u00E8 av\u00E8k zans\u00E8t nou yo. Se sa l\u0027 te di Abraram: Grem\u00E8si pitit pitit ou yo, tout fanmi ki sou lat\u00E8 va jwenn benediksyon."
        },
        {
          "text": "Se konsa Bondye f\u00E8 s\u00E8vit\u00E8 l\u0027 la par\u00E8t, li voye l\u0027 ban nou anvan pou l\u0027 beni nou, pou l\u0027 f\u00E8 nou tout kite mechanste nou yo."
        }
      ]
    },
    {
      "VERS": [
        {
          "text": "Antan Py\u00E8 ak Jan t\u0027ap pale ak p\u00E8p la, pr\u00E8t yo, k\u00F2mandan lagad tanp lan ak sadiseyen yo vin rive."
        },
        {
          "text": "Yo te fache anpil d\u00E8ske ap\u00F2t yo t\u0027ap moutre p\u00E8p la anpil bagay, d\u00E8ske yo t\u0027ap anonse yo moun mouri kapab leve menm jan Jezi te leve soti vivan nan lanm\u00F2."
        },
        {
          "text": "Yo arete yo, yo mete yo nan prizon pou jouk nan denmen paske sol\u00E8y te fin kouche."
        },
        {
          "text": "Men, anpil moun ki te tande paw\u00F2l la te kw\u00E8. L\u00E8 sa a, te gen senkmil (5.000) moun konsa ki te kw\u00E8."
        },
        {
          "text": "Nan denmen, ch\u00E8f jwif yo, ch\u00E8f fanmi yo ak dir\u00E8kt\u00E8 lalwa yo sanble nan Jerizal\u00E8m."
        },
        {
          "text": "Ladan yo te gen: An, granpr\u00E8t la, Kayif, Jan, Aleksann ansanm ak fanmi granpr\u00E8t la."
        },
        {
          "text": "Yo f\u00E8 mennen ap\u00F2t yo devan yo, epi yo mande yo: Kote n\u0027 pran pouvwa pou f\u00E8 bagay sa a? Ki moun ki ban nou dwa f\u00E8 sa?"
        },
        {
          "text": "L\u00E8 sa a, Py\u00E8 vin anba pouvwa Sentespri, li di yo: Mesye ch\u00E8f p\u00E8p la ak ch\u00E8f fanmi yo:"
        },
        {
          "text": "J\u00F2di a y\u0027ap poze nou keksyon sou yon byen nou f\u00E8 pou yon enfim, y\u0027ap mande nou ki jan nonm sa a f\u00E8 geri."
        },
        {
          "text": "Nou tout ki la a ansanm ak tout p\u00E8p Izray\u00E8l la, nou f\u00E8t pou nou konn sa: si nonm sa a kanpe devan nou tou gaya, se gremesi Jezikri, moun Nazar\u00E8t nou te kloure sou kwa a, men ki leve vivan soti nan lanm\u00F2 ak pouvwa Bondye."
        },
        {
          "text": "Se Jezi menm yo t\u0027ap pale nan paw\u00F2l sa a ki ekri nan liv la: W\u00F2ch nou te voye jete l\u00E8 nou t\u0027ap bati a, se li menm ki tounen w\u00F2ch ki kenbe kay la."
        },
        {
          "text": "Se li menm s\u00E8l ki ka bay delivrans paske Bondye pa bay non okenn l\u00F2t moun sou lat\u00E8 ki kapab delivre nou."
        },
        {
          "text": "Manm Gran Kons\u00E8y yo te sezi anpil l\u00E8 yo w\u00E8 ki jan Py\u00E8 ak Jan te gen konviksyon nan sa yo t\u0027ap di, paske yo te vin konnen mesye sa yo se moun ki soti nan mas p\u00E8p la, ki pa t\u0027 resevwa okenn enstriksyon. Ch\u00E8f yo te rekon\u00E8t yo tou pou moun ki te toujou av\u00E8k Jezi."
        },
        {
          "text": "Men, yo pa t\u0027 jwenn anyen pou reponn yo paske nonm ki te geri a te kanpe la devan je yo b\u00F2 kot Py\u00E8 ak Jan."
        },
        {
          "text": "Yo mande ap\u00F2t yo pou yo soti nan py\u00E8s kote Gran Kons\u00E8y la te reyini an, epi yo pran diskite bagay la yonn ak l\u00F2t."
        },
        {
          "text": "Yo t\u0027ap di konsa: Kisa pou n\u0027 f\u00E8 ak mesye sa yo? Paske, tout moun nan Jerizal\u00E8m konnen byen pw\u00F2p se yo ki te f\u00E8 gwo mirak sa a. Nou pa ka di se pa vre."
        },
        {
          "text": "Men, pou nouv\u00E8l la pa gaye plis nan p\u00E8p la, n\u0027ap kraponnen yo, n\u0027ap defann yo pale ak pesonn nan non Jezi."
        },
        {
          "text": "Apre sa, yo f\u00E8 rele ap\u00F2t yo, yo pase yo l\u00F2d pou yo pa janm pale ni moutre p\u00E8p la anyen nan non Jezi."
        },
        {
          "text": "Men, Py\u00E8 ak Jan reponn yo: Jije nou menm kisa ki pi bon devan Bondye: Obeyi nou osinon obeyi Bondye?"
        },
        {
          "text": "Pou nou menm, nou pa kapab pa pale sa nou w\u00E8 ak sa nou tande."
        },
        {
          "text": "Manm Gran Kons\u00E8y yo f\u00E8 yo menas ank\u00F2. Apre sa, yo lage yo. Yo pa t\u0027 kapab f\u00E8 yo anyen paske tout p\u00E8p la t\u0027ap f\u00E8 lwanj Bondye pou sa ki te rive a."
        },
        {
          "text": "Nonm ki te geri gremesi mirak ap\u00F2t yo te f\u00E8 a te gen karantan pase."
        },
        {
          "text": "Lage yo lage yo, Py\u00E8 ak Jan al jwenn gwoup zanmi yo, yo rakonte yo tou sa ch\u00E8f pr\u00E8t yo ak ansyen yo te di."
        },
        {
          "text": "L\u00E8 disip yo tande sa, yo tout mete t\u00E8t ansanm pou lapriy\u00E8 Bondye konsa: O M\u00E8t, se ou menm ki f\u00E8 sy\u00E8l la, t\u00E8 a, lanm\u00E8 a ak tout sa ki ladan yo."
        },
        {
          "text": "Pa pouvwa Sentespri, se ou menm ki te pale nan bouch s\u00E8vit\u00E8 ou, David, zans\u00E8t nou, l\u00E8 l\u0027 te di: Poukisa moun l\u00F2t nasyon yo t\u0027ap toumante k\u00F2 yo konsa? Poukisa p\u00E8p yo t\u0027ap f\u00E8 plan ki p\u0027ap s\u00E8vi yo anyen konsa?"
        },
        {
          "text": "Wa lat\u00E8 yo pran pozisyon, ch\u00E8f yo mete t\u00E8t yo ansanm sou do Bondye ak sou do Moun li chwazi a!"
        },
        {
          "text": "Se sa menm ki rive nan lavil sa a l\u00E8 Ew\u00F2d ak Pons Pilat mete t\u00E8t yo ansanm ak moun l\u00F2t nasyon yo ak tout moun p\u00E8p Izray\u00E8l la sou do Jezi, s\u00E8vit\u00E8 ki t\u0027ap viv pou ou a, moun ou te chwazi a."
        },
        {
          "text": "Yo f\u00E8 tou sa ou menm, nan tout pouvwa ou ak pw\u00F2p volonte ou, ou te deside davans ki pou te f\u00E8t la."
        },
        {
          "text": "Koulye a, Bondye, gade ki jan y\u0027ap f\u00E8 nou menas. Bay s\u00E8vit\u00E8 ou yo f\u00F2s pou yo ka f\u00E8 konnen mesaj ou a av\u00E8k konviksyon."
        },
        {
          "text": "Lonje men ou pou yo ka f\u00E8 gerizon, mirak ak l\u00F2t b\u00E8l bagay nan non Jezi, s\u00E8vit\u00E8 ki te viv pou ou a."
        },
        {
          "text": "L\u00E8 yo fin lapriy\u00E8, kote yo te ye a pran tranble. Yo tout te anba pouvwa Sentespri, epi yo pran anonse paw\u00F2l Bondye a av\u00E8k konviksyon."
        },
        {
          "text": "Tout moun ki te kw\u00E8 yo te f\u00E8 yon s\u00E8l k\u00F2, yo te gen menm santiman yonn pou l\u00F2t, yo te gen yon s\u00E8l lide yonn anv\u00E8 l\u00F2t. Pesonn pa t\u0027 di byen li yo te pou t\u00E8t pa l\u0027 ase, men tou sa yonn te genyen te pou tout moun."
        },
        {
          "text": "Se av\u00E8k anpil pouvwa ap\u00F2t yo t\u0027ap bay pr\u00E8v ki jan Bondye te leve Jezi f\u00E8 l\u0027 soti vivan nan lanm\u00F2. Bondye menm te vide benediksyon l\u0027 an kantite sou yo tout."
        },
        {
          "text": "Pesonn nan mitan yo pa t\u0027 nan nesesite. Sa ki te gen jaden, sa ki te gen kay, yo vann sa, yo pote lajan an"
        },
        {
          "text": "renm\u00E8t ap\u00F2t yo. Apre sa, yo te separe lajan an bay chak moun dapre nesesite yo."
        },
        {
          "text": "Se konsa, te gen yon nonm yo rele Joz\u00E8f, yon moun Levi ki soti lil Chip. Ap\u00F2t yo te ba l\u0027 yon ti non Banabas, ki te vle di: Nonm k\u0027ap ankouraje a."
        },
        {
          "text": "Enben, li vann yon jaden li te genyen, li pote lajan an renm\u00E8t ap\u00F2t yo."
        }
      ]
    },
    {
      "VERS": [
        {
          "text": "Konsa tou, yon nonm yo te rele Ananyas ak Safira madanm li vann yon t\u00E8 yo te genyen."
        },
        {
          "text": "Men, dak\u00F2 ak madanm li, Ananyas kenbe enpe nan lajan an pou li, epi li al renm\u00E8t ap\u00F2t yo r\u00E8s la."
        },
        {
          "text": "L\u00E8 sa a, Py\u00E8 di li: Ananyas, ki jan ou f\u00E8 kite Satan antre nan k\u00E8 ou pou l\u0027 f\u00E8 ou bay Sentespri manti, pou l\u0027 f\u00E8 ou kenbe enpe nan lajan t\u00E8 a pou ou?"
        },
        {
          "text": "Anvan ou te vann t\u00E8 a, se pa pou ou li te ye? Apre ou te fin vann li, tout lajan an te pou ou, pa vre? Ki jan ou f\u00E8 mete nan t\u00E8t ou pou f\u00E8 yon bagay konsa? Se pa moun ou bay manti non. Se Bondye ou twonpe."
        },
        {
          "text": "L\u00E8 Ananyas tande paw\u00F2l sa yo, li tonbe, li mouri fr\u00E8t. Tout moun ki tande nouv\u00E8l la te p\u00E8 anpil."
        },
        {
          "text": "Men, k\u00E8k jenn gason vini, yo vlope k\u00F2 a; yo pran l\u0027, y\u0027 al antere li."
        },
        {
          "text": "Twaz\u00E8detan apre, madanm Ananyas, ki pa t\u0027 konn sak te rive, vin antre."
        },
        {
          "text": "Py\u00E8 mande li: Di mwen, \u00E8ske se pou pri sa a nou te vann jaden an? Li reponn: Wi, se pou pri sa a."
        },
        {
          "text": "L\u00E8 sa a, Py\u00E8 di li: Poukisa, ou menm ak mari ou, nou f\u00E8 konbinezon sa a ansanm pou n\u0027 chache pran Lespri Bondye a nan p\u00E8len? Koute: Moun ki antere mari ou la, men yo la nan pap\u00F2t la. Yo pral pote ou ale, ou menm tou."
        },
        {
          "text": "Menm l\u00E8 a, li tonbe at\u00E8 nan pye Py\u00E8, li mouri fr\u00E8t. Jenn gason yo antre, yo jwenn li mouri. Yo pran l\u0027, y\u0027 al antere b\u00F2 kot mari li."
        },
        {
          "text": "Tout legliz la ak tout moun ki te tande bagay sa yo te p\u00E8 anpil."
        },
        {
          "text": "Ap\u00F2t yo t\u0027ap f\u00E8 anpil mirak ak anpil b\u00E8l bagay nan mitan p\u00E8p la. Yo tout te reyini ansanm anba Galeri Salomon an."
        },
        {
          "text": "Tout moun te p\u00E8 mele ak yo, apa moun ki te kw\u00E8 yo. Men, p\u00E8p la t\u0027ap pale byen sou yo."
        },
        {
          "text": "Anpil moun, fanm kou gason, t\u0027ap vin jwenn disip yo paske yo te kw\u00E8 nan Sey\u00E8 a."
        },
        {
          "text": "L\u00E8 sa a, yo tanmen pote moun malad yo dey\u00F2 nan lari. Yo mete yo sou kabann, sou nat, yon jan pou l\u00E8 Py\u00E8 vin ap pase menm lonbray li te ka kouvri k\u00E8k nan yo."
        },
        {
          "text": "Moun te soti nan tout ti bouk ki nan vwazinaj Jerizal\u00E8m. Yo pote moun malad ak moun move lespri t\u0027ap toumante. Yo tout te geri."
        },
        {
          "text": "L\u00E8 sa a, yon s\u00E8l jalouzi pran granpr\u00E8t la ansanm ak sadiseyen yo ki te patizan li."
        },
        {
          "text": "Yo f\u00E8 arete ap\u00F2t yo, mete yo nan gran prizon."
        },
        {
          "text": "Men, nan mitan lannwit, yon zanj Bondye louvri p\u00F2t prizon an, li f\u00E8 ap\u00F2t yo soti. Li di yo:"
        },
        {
          "text": "Ale kanpe nan mitan tanp lan, epi anonse p\u00E8p la tout bagay sou jan pou yo viv koulye a."
        },
        {
          "text": "Ap\u00F2t yo obeyi zanj lan: Nan granmaten, y\u0027 al nan tanp lan epi yo tanmen moutre p\u00E8p la anpil bagay. Granpr\u00E8t la ansanm ak patizan l\u0027 yo sanble tout ch\u00E8f fanmi nan p\u00E8p Izray\u00E8l la, yo reyini Gran Kons\u00E8y la. Apre sa, yo voye chache ap\u00F2t yo nan prizon an."
        },
        {
          "text": "Men, l\u00E8 gad yo rive nan prizon an, yo pa jwenn yo. Yo tounen nan Gran Kons\u00E8y la, yo f\u00E8 rap\u00F2 yo. Yo di:"
        },
        {
          "text": "Nou jwenn prizon an byen f\u00E8men, av\u00E8k gad yo nan p\u00F2s devan p\u00F2t prizon an. Men, l\u00E8 nou louvri p\u00F2t yo, nou pa jwenn pesonn anndan an."
        },
        {
          "text": "L\u00E8 k\u00F2mandan lagad tanp lan ak ch\u00E8f pr\u00E8t yo tande sa, yo t\u0027ap mande ki jan ap\u00F2t yo f\u00E8 dispar\u00E8t, kisa ki te rive."
        },
        {
          "text": "Men, yon moun vin rive, li di yo: Mesye nou te mete nan prizon yo, men yo nan tanp lan, y\u0027ap pale ak p\u00E8p la."
        },
        {
          "text": "L\u00E8 sa a, k\u00F2mandan lagad la ale av\u00E8k gad li yo, li mennen ap\u00F2t yo tounen. Men, yo pa t\u0027 aji brital ak yo paske yo te p\u00E8 pou p\u00E8p la pa t\u0027 touye yo ak kout w\u00F2ch."
        },
        {
          "text": "L\u00E8 yo mennen yo tounen, yo f\u00E8 yo konpar\u00E8t devan Gran Kons\u00E8y la. Epi granpr\u00E8t la pran poze yo keksyon."
        },
        {
          "text": "Li di yo: Eske nou pa t\u0027 defann nou pale ak p\u00E8p la nan non nonm sa a? Gade sa n\u0027 f\u00E8. Nou gaye paw\u00F2l nou yo nan tout Jerizal\u00E8m. Nou vle rann nou reskonsab lanm\u00F2 nonm lan."
        },
        {
          "text": "Py\u00E8 ansanm ak l\u00F2t ap\u00F2t yo reponn li: Se pou n\u0027 obeyi Bondye pase pou n\u0027 obeyi moun."
        },
        {
          "text": "Bondye zans\u00E8t nou yo te f\u00E8 Jezi leve soti vivan nan lanm\u00F2, Jezi nou te f\u00E8 touye l\u00E8 n\u0027 te kloure l\u0027 sou kwa a."
        },
        {
          "text": "Bondye f\u00E8 l\u0027 moute chita sou b\u00F2 dwat li, li mete l\u0027 Ch\u00E8f sou nou, li f\u00E8 l\u0027 delivre nou. Li f\u00E8 sa pou bay p\u00E8p Izray\u00E8l la yon b\u00E8l chans pou l\u0027 tounen vin jwenn Bondye, pou l\u0027 resevwa padon pou peche l\u0027 yo."
        },
        {
          "text": "Nou se temwen tout bagay sa yo, nou menm ansanm ak Sentespri Bondye bay tout moun ki obeyi l\u0027 yo."
        },
        {
          "text": "L\u00E8 yo tande paw\u00F2l sa yo, manm Gran Kons\u00E8y yo fin pran chenn. T\u00E8lman yo te ank\u00F2l\u00E8, yo te vle f\u00E8 touye ap\u00F2t yo."
        },
        {
          "text": "Men, te gen yon farizyen nan mitan yo ki te rele Gamaly\u00E8l. Se te yon dir\u00E8kt\u00E8 lalwa tout p\u00E8p la te respekte anpil. Li kanpe nan mitan Kons\u00E8y la, li mande pou f\u00E8 ap\u00F2t yo soti yon ti moman."
        },
        {
          "text": "Apre sa, li di: Nou menm moun p\u00E8p Izray\u00E8l, pran t\u00E8t nou anvan nou f\u00E8 sa nou pral f\u00E8 ak mesye yo."
        },
        {
          "text": "Sa pa gen lontan, yon nonm yo rele Tedas te par\u00E8t. Li te pran p\u00F2z grann\u00E8g li. Li jwenn katsan (400) moun konsa ki te mete t\u00E8t ansanm av\u00E8 li. Yo touye l\u0027, epi tout moun ki t\u0027ap swiv li yo gaye. Se konsa mouvman an tonbe."
        },
        {
          "text": "Apre sa, l\u00E8 resansman an, te gen Jida, yon nonm Galile, ki te par\u00E8t. Li te trennen yon bann moun d\u00E8y\u00E8 li. Li menm tou, yo touye li. Epi tout moun ki t\u0027ap swiv li yo gaye tou."
        },
        {
          "text": "Pou koulye a, men sa m\u0027ap di nou: Pa okipe mesye sa yo ank\u00F2. Kite y ale. Si plan travay yo a soti nan l\u00E8z\u00F2m, li gen pou l\u0027 dispar\u00E8t."
        },
        {
          "text": "Men, si sa soti nan Bondye, nou p\u0027ap kapab kraze li. Atansyon pou se pa av\u00E8k Bondye nou gen zaf\u00E8! Manm Kons\u00E8y yo tonbe dak\u00F2 av\u00E8k Gamaly\u00E8l."
        },
        {
          "text": "Yo rele ap\u00F2t yo ank\u00F2. Yo f\u00E8 yo bat yo byen bat, yo pase yo l\u00F2d pou yo pa pale nan non Jezi ank\u00F2. Apre sa yo lage yo."
        },
        {
          "text": "Ap\u00F2t yo kite Gran Kons\u00E8y la. Yo te kontan d\u00E8ske Bondye te w\u00E8 yo merite pou moun te avili yo konsa pout\u00E8t non Jezi."
        },
        {
          "text": "Toulejou, yo te nan tanp lan, yo t\u0027ap mache kay an kay, yo pa t\u0027 janm sispann moutre moun yo anpil bagay. Yo t\u0027ap anonse Bon Nouv\u00E8l ki pale sou Jezikri a."
        }
      ]
    },
    {
      "VERS": [
        {
          "text": "L\u00E8 sa a, te vin gen anpil anpil disip. Ladan yo, jwif ki te f\u00E8t nan peyi etranje epi ki te pale lang gr\u00E8k la vin gen kont ak jwif peyi a. Yo t\u0027ap plenyen d\u00E8ske v\u00E8v yo pa t\u0027 jwenn anyen nan separe manje yo t\u0027ap f\u00E8 chak jou a."
        },
        {
          "text": "Douz ap\u00F2t yo sanble tout disip yo, yo di: Li pa ta bon pou n\u0027 neglije predikasyon paw\u00F2l Bondye a pou n\u0027 al okipe s\u00E8vis manje a."
        },
        {
          "text": "Se pou sa, fr\u00E8 m\u0027 yo, chwazi s\u00E8t gason pami nou ki gen bon repitasyon, ki anba pouvwa Sentespri, ki gen kont bon konprann sou yo. N\u0027a ba yo f\u00E8 s\u00E8vis sa a."
        },
        {
          "text": "Konsa nou menm, n\u0027a toujou bay tout tan nou pou lapriy\u00E8, ak pou f\u00E8 moun konnen paw\u00F2l Bondye a."
        },
        {
          "text": "Tout gwoup la te dak\u00F2 av\u00E8k lide sa a. Yo chwazi Ety\u00E8n, yon nonm ki te gen anpil konfyans nan Bondye epi ki te anba pouvwa Sentespri, Filip, Pwok\u00F2, Nikan\u00F2, Timon, Pamenas ak Nikola, yon nonm lavil Anti\u00F2ch ki te konv\u00E8ti nan relijyon jwif yo."
        },
        {
          "text": "Yo mennen yo bay ap\u00F2t yo. Ap\u00F2t yo lapriy\u00E8 epi yo mete men sou t\u00E8t yo."
        },
        {
          "text": "Paw\u00F2l Bondye a t\u0027ap gaye. Disip yo t\u0027ap vin pi plis toujou nan Jerizal\u00E8m. Menm pami pr\u00E8t yo, te gen anpil ki te asepte kw\u00E8 paw\u00F2l la."
        },
        {
          "text": "Ety\u00E8n te yon nonm Bondye te beni anpil, li te gen anpil pouvwa. Li t\u0027ap f\u00E8 gwo b\u00E8l bagay ak mirak nan mitan p\u00E8p la."
        },
        {
          "text": "Se konsa k\u00E8k moun leve d\u00E8y\u00E8 li. Pami yo te gen manm sinag\u00F2g yo rele sinag\u00F2g Ansyen Esklav yo. (Se jwif lavil Sir\u00E8n ak lavil Aleksandri ki te ladan l\u0027.) Yo menm ansanm ak l\u00F2t jwif ki soti Silisi ak Lazi yo pran diskite ak Ety\u00E8n."
        },
        {
          "text": "Men, yo pa t\u0027 kapab kenbe t\u00E8t av\u00E8k li: Ety\u00E8n t\u0027ap pale av\u00E8k bon konprann Sentespri te ba li."
        },
        {
          "text": "L\u00E8 yo w\u00E8 sa, yo peye k\u00E8k moun pou di: Nou tande l\u0027 ap pale mal sou Moyiz ak sou Bondye."
        },
        {
          "text": "Se konsa, yo moute t\u00E8t p\u00E8p la ansanm ak ch\u00E8f fanmi yo ak dir\u00E8kt\u00E8 lalwa yo. Y\u0027 al kot Ety\u00E8n, yo mete men sou li, yo trennen l\u0027 devan Gran Kons\u00E8y la."
        },
        {
          "text": "Yo mennen l\u00F2t moun tou pou f\u00E8 manti sou li, yo t\u0027ap di: Nonm sa a pa sispann pale mal sou tanp Bondye a ak sou lalwa Moyiz la."
        },
        {
          "text": "Nou tande l\u0027 di konsa: Jezi, moun Nazar\u00E8t la, gen pou kraze tanp lan, l\u0027ap chanje tout koutim Moyiz te kite pou nou yo."
        },
        {
          "text": "Tout moun ki te chita nan sal reyinyon Gran Kons\u00E8y la te gen je yo fikse sou Ety\u00E8n. Yo te w\u00E8 figi l\u0027 te sanble ak figi yon zanj Bondye."
        }
      ]
    },
    {
      "VERS": [
        {
          "text": "Granpr\u00E8t la mande Ety\u00E8n: Eske se vre?"
        },
        {
          "text": "Ety\u00E8n reponn: Fr\u00E8 m\u0027 yo, grand\u00E8t mwen yo, koute. Bondye, ki gen b\u00E8l pouvwa a, te par\u00E8t devan Abraram, zans\u00E8t nou. L\u00E8 sa a, li te rete nan peyi Mezopotami, li pa t\u0027 ank\u00F2 vin rete Karan."
        },
        {
          "text": "Bondye di l\u0027 konsa: Kite peyi ou la, kite tout fanmi ou yo ladan l\u0027. Ale nan peyi m\u0027a moutre ou la."
        },
        {
          "text": "Se konsa, Abraram kite peyi kaldeyen yo, li al rete Karan. L\u00E8 papa Abraram mouri, Bondye f\u00E8 l\u0027 kite Karan vin nan peyi kote n\u0027ap viv koulye a."
        },
        {
          "text": "L\u00E8 sa a, Bondye pa t\u0027 bay Abraram okenn bitasyon nan peyi a, pa menm yon ti pous t\u00E8. Men, Bondye te pwom\u00E8t li t\u0027ap ba l\u0027 peyi a ki t\u0027ap rete n\u00E8t pou li ak pou pitit pitit li yo. Men, l\u00E8 sa a Abraram pa t\u0027 gen pitit."
        },
        {
          "text": "Men sa Bondye te di l\u0027: Pitit pitit ou yo gen pou y\u0027 al viv nan yon peyi etranje, kote y\u0027ap f\u00E8 yo tounen esklav, kote y\u0027ap maltrete yo pandan katsanzan (400 an)."
        },
        {
          "text": "Men, Bondye di l\u0027 ank\u00F2: Se mwen menm k\u0027ap peni nasyon ki va pran yo f\u00E8 esklav la. Apre sa, y\u0027a soti kite peyi etranje sa a, y\u0027a vin s\u00E8vi m\u0027 isit la."
        },
        {
          "text": "Apre sa, Bondye pase yon kontra ak Abraram, li ba li sikonsizyon an pou s\u00E8vi mak kontra a. Se konsa Abraram te sikonsi Izarak, pitit gason l\u0027 lan, wit jou apre l\u0027 te f\u00E8t. Menm jan an tou, Izarak te sikonsi Jak\u00F2b, pitit li a. Jak\u00F2b menm sikonsi douz pitit li yo, zans\u00E8t douz branch fanmi p\u00E8p Izray\u00E8l la."
        },
        {
          "text": "Pitit Jak\u00F2b yo, zans\u00E8t nou yo, f\u00E8 jalouzi pou Joz\u00E8f. Yo vann li tankou yon esklav nan peyi Lejip. Men, Bondye te kanpe la av\u00E8k Joz\u00E8f."
        },
        {
          "text": "Li delivre l\u0027 nan tout mal\u00E8 li. L\u00E8 Joz\u00E8f par\u00E8t devan farawon an, wa peyi Lejip la, Bondye ba l\u0027 bon konprann, li f\u00E8 l\u0027 aji yon jan ki f\u00E8 wa a plezi. Farawon an mete Joz\u00E8f ch\u00E8f pou l\u0027 gouv\u00E8nen tout peyi Lejip la ansanm ak kay wa a tou."
        },
        {
          "text": "Apre sa, vin gen yon grangou nan tout peyi Lejip ak nan peyi Kanaran. Moun t\u0027ap soufri anpil. Zans\u00E8t nou yo pa t\u0027 jwenn anyen pou yo te manje."
        },
        {
          "text": "L\u00E8 Jak\u00F2b tande te gen manje nan peyi Lejip, li voye zans\u00E8t nou yo la yon premye fwa."
        },
        {
          "text": "Dezy\u00E8m fwa y\u0027 ale a, Joz\u00E8f f\u00E8 fr\u00E8 l\u0027 yo rekon\u00E8t li. Se konsa farawon an vin f\u00E8 konesans ak fanmi Joz\u00E8f yo."
        },
        {
          "text": "Joz\u00E8f voye chache Jak\u00F2b, papa l\u0027, ansanm ak tout fanmi li. L\u00E8 sa a, yo te swasannkenz moun antou."
        },
        {
          "text": "Jak\u00F2b desann nan peyi Lejip. Se la li mouri, li menm ak tout zans\u00E8t nou yo."
        },
        {
          "text": "Yo pote k\u00F2 yo Sich\u00E8m, yo antere yo la, nan twou w\u00F2ch Abraram te achte nan men eritye Em\u00F2 yo, lavil Sich\u00E8m."
        },
        {
          "text": "L\u00E8 a t\u0027ap pwoche pou Bondye te kenbe pwom\u00E8s li te f\u00E8 Abraram lan. P\u00E8p nou an te vin anpil, chak jou li t\u0027ap vin pi plis toujou nan peyi Lejip la."
        },
        {
          "text": "Yon l\u00F2t wa ki pa t\u0027 konnen anyen sou Joz\u00E8f te pran k\u00F2mandman peyi a."
        },
        {
          "text": "Wa sa a twonpe p\u00E8p nou an, li maltrete zans\u00E8t nou yo: li f\u00F2se yo kite tibebe ki fenk f\u00E8t yo dey\u00F2 pou yo mouri."
        },
        {
          "text": "Se l\u00E8 sa a Moyiz te f\u00E8t: se te yon b\u00E8l pitit devan Bondye. Yo te kenbe l\u0027 pandan twa mwa lakay papa li pou ba l\u0027 tete."
        },
        {
          "text": "Men, l\u00E8 yo te lage l\u0027 dey\u00F2 a, pitit fi farawon an te ranmase l\u0027: li elve l\u0027 tankou pitit pa li."
        },
        {
          "text": "Se konsa Moyiz te vin gen tout konesans moun peyi Lejip yo. Sou jan l\u0027 te pale ak sa l\u0027 t\u0027ap f\u00E8, yo te w\u00E8 msye te f\u00F2 anpil."
        },
        {
          "text": "L\u00E8 Moyiz vin gen karantan, li f\u00E8 lide al vizite fr\u00E8 l\u0027 yo, moun p\u00E8p Izray\u00E8l yo."
        },
        {
          "text": "L\u00E8 l\u0027 rive, li w\u00E8 yon moun peyi Lejip ki t\u0027ap maltrete yonn nan fr\u00E8 l\u0027 yo, li pran defans nonm yo t\u0027ap maltrete a. Li pran revanj li sou moun peyi Lejip la, li touye li."
        },
        {
          "text": "Li te kw\u00E8 fr\u00E8 l\u0027 yo ta konprann travay Bondye ki te chwazi l\u0027 pou delivre yo a. Men, yo pa t\u0027 konprann sa."
        },
        {
          "text": "Nan denmen, Moyiz w\u00E8 de nan moun p\u00E8p Izray\u00E8l yo ki t\u0027ap goumen. Li te vle f\u00E8 yo byen ank\u00F2, li di yo: Mezanmi, se fr\u00E8 nou ye. Poukisa yonn ap maltrete l\u00F2t konsa?"
        },
        {
          "text": "Men, sa ki t\u0027ap maltrete moun p\u00E8p Izray\u00E8l par\u00E8y li a bay Moyiz yon z\u00F2p, li di l\u0027 konsa: Kil\u00E8s ki mete ou la pou ban nou l\u00F2d, osinon pou jije nou?"
        },
        {
          "text": "Gen l\u00E8 ou vle touye m\u0027 menm jan ou te touye moun peyi Lejip ay\u00E8 a?"
        },
        {
          "text": "L\u00E8 Moyiz tande paw\u00F2l sa yo, li kouri kite peyi a, li al viv nan peyi Madyan. Antan l\u0027 te la, li f\u00E8 de pitit gason."
        },
        {
          "text": "Karantan apre sa, yon zanj Bondye par\u00E8t devan Moyiz nan yon flanm dife ki t\u0027ap boule yon ti touf bwa nan mitan dez\u00E8 ki b\u00F2 M\u00F2n Sinayi a."
        },
        {
          "text": "Moyiz te sezi l\u00E8 l\u0027 w\u00E8 aparisyon sa a. Antan l\u0027 t\u0027ap pwoche pou gade l\u0027 pi pre, li tande vwa Bondye ki t\u0027ap di:"
        },
        {
          "text": "Se mwen menm ki Bondye zans\u00E8t ou yo, Bondye Abraram, Bondye Izarak ak Bondye Jak\u00F2b. Moyiz pran tranble sit\u00E8lman li te p\u00E8. Li pa menm louvri je l\u0027 pou l\u0027 gade."
        },
        {
          "text": "L\u00E8 sa a Bondye di l\u0027 ank\u00F2: Wete sapat ou, paske kote ou ye a se yon t\u00E8 ki apa pou Bondye."
        },
        {
          "text": "Mwen w\u00E8 tray p\u00E8p mwen an ap pase nan peyi Lejip, mwen tande jan li ap plenn, mwen desann vin delivre yo. Koulye a, ale non. Se mwen menm k\u0027ap voye ou nan peyi Lejip."
        },
        {
          "text": "Moun p\u00E8p Izray\u00E8l yo te voye Moyiz jete l\u00E8 yo te di: Kil\u00E8s ki mete ou la pou ban nou l\u00F2d osinon pou jije nou? Se menm Moyiz sa a Bondye te voye pou k\u00F2mande yo, pou delivre yo av\u00E8k konkou zanj ki te par\u00E8t nan ti touf bwa a."
        },
        {
          "text": "Se Moyiz ki f\u00E8 p\u00E8p Izray\u00E8l la soti kite peyi Lejip, av\u00E8k tout mirak ak tout b\u00E8l bagay li te f\u00E8 nan peyi a b\u00F2 lanm\u00E8 Wouj la ak nan dez\u00E8 a pandan karantan."
        },
        {
          "text": "Se menm Moyiz sa a ki te di p\u00E8p Izray\u00E8l la: Bondye gen pou l\u0027 voye yon pwof\u00E8t ban nou tankou l\u0027 te voye m\u0027 lan: se va yonn nan fr\u00E8 nou yo."
        },
        {
          "text": "Se li menm ki te la ak p\u00E8p Izray\u00E8l la l\u00E8 yo te sanble nan gwo dez\u00E8 a; li te la av\u00E8k zans\u00E8t nou yo ansanm ak zanj Bondye a ki t\u0027ap pale av\u00E8 l\u0027 sou gwo m\u00F2n Sinayi a. Se li menm ki te resevwa paw\u00F2l ki bay lavi a nan men Bondye epi ki pase yo ban nou."
        },
        {
          "text": "Men, zans\u00E8t nou yo pa t\u0027 vle obeyi l\u0027; yo mete l\u0027 sou kote, epi yo te anvi tounen Lejip."
        },
        {
          "text": "Yo di Arawon: F\u00E8 l\u00F2t bondye ki pou mache devan nou, paske nou pa konnen sa ki rive nonm yo rele Moyiz la ki te f\u00E8 nou soti kite peyi Lejip la."
        },
        {
          "text": "L\u00E8 sa a, yo f\u00E8 yon estati an f\u00F2m yon ti towo b\u00E8f, epi yo touye b\u00E8t ofri bay zid\u00F2l la. Yo te kontan pou sa yo te f\u00E8 ak men yo a."
        },
        {
          "text": "Men, Bondye vire do l\u0027 ba yo, li kite yo adore zetwal ki nan sy\u00E8l la, jan sa te ekri nan Liv pwof\u00E8t yo: Nou menm p\u00E8p Izray\u00E8l, \u00E8ske se pou mwen nou te f\u00E8 ofrann b\u00E8t ak l\u00F2t sakrifis, pandan karantan nou pase nan gwo dez\u00E8 a?"
        },
        {
          "text": "Non, se pa t\u0027 pou mwen. Men, nou redi pote wogatwa zid\u00F2l Mol\u00F2k la, ansanm ak p\u00F2tre zetwal Refan, bondye nou an, bann zid\u00F2l nou te f\u00E8 ak men nou pou n\u0027 adore! Se pout\u00E8t sa, m\u0027ap voye nou jouk l\u00F2t b\u00F2 Babil\u00F2n."
        },
        {
          "text": "Nan gwo dez\u00E8 a, zans\u00E8t nou yo te gen yon tant kote yo te f\u00E8men de w\u00F2ch plat lalwa yo. Yo te f\u00E8 l\u0027 jan Bondye te mande Moyiz pou l\u0027 f\u00E8 l\u0027 la, dapre mod\u00E8l li te moutre Moyiz la."
        },
        {
          "text": "Yo pase tant sa a bay grand\u00E8t nou yo ki te vin apre. Grand\u00E8t nou yo menm te pote l\u0027 av\u00E8k yo l\u00E8 Jozye t\u0027ap mennen yo pou yo pran peyi a nan men p\u00E8p Bondye t\u0027ap chase met dey\u00F2 devan yo. Tant la rete la jouk sou tan David."
        },
        {
          "text": "David te jwenn fav\u00E8 Bondye, li te mande l\u0027 p\u00E8misyon pou l\u0027 te f\u00E8 yon kay pou Bondye Jak\u00F2b la."
        },
        {
          "text": "Men se Salomon ki te bati kay la pou li."
        },
        {
          "text": "Men, Bondye ki anwo nan sy\u00E8l la pa rete nan kay moun bati ak men yo. Men sa pwof\u00E8t la di:"
        },
        {
          "text": "Sy\u00E8l la se f\u00F2t\u00E8y kote m\u0027 chita a. Se Bondye ki di sa. T\u00E8 a se yon ti ban pou m\u0027 lonje pye mwen. Ki kalite kay nou ta ka bati pou mwen? Ki kote nou ta ka ban mwen pou m\u0027 poze k\u00F2 m\u0027?"
        },
        {
          "text": "Eske se pa mwen ki f\u00E8 tout bagay sa yo?"
        },
        {
          "text": "Ala moun gen t\u00E8t di! Tankou moun l\u00F2t nasyon yo, nou f\u00E8men k\u00E8 nou, nou f\u00E8men z\u00F2r\u00E8y nou bay Bondye, n\u0027ap kenbe t\u00E8t ak Sentespri toujou. Nou tankou zans\u00E8t nou yo."
        },
        {
          "text": "Kil\u00E8s nan pwof\u00E8t yo zans\u00E8t nou yo pa t\u0027 p\u00E8sekite? Yo te touye tout pwof\u00E8t ki te f\u00E8 konnen davans ki jan S\u00E8vit\u00E8 Bondye a te gen pou vini. Koulye a, se S\u00E8vit\u00E8 Bondye a menm nou trayi, se li menm nou touye."
        },
        {
          "text": "Se nou menm ki te resevwa lalwa Moyiz nan men zanj Bondye yo, epi se nou menm ank\u00F2 ki pa obeyi li."
        },
        {
          "text": "L\u00E8 manm Gran Kons\u00E8y yo tande paw\u00F2l sa yo, yo fin pran chenn, yo manje dan yo sou Ety\u00E8n sit\u00E8lman yo te an kol\u00E8."
        },
        {
          "text": "Men Ety\u00E8n, anba pouvwa Sentespri, leve je l\u0027 anl\u00E8, li gade sy\u00E8l la. Li w\u00E8 tout b\u00E8l pouvwa Bondye a ansanm ak Jezi kanpe sou b\u00F2 dwat Bondye."
        },
        {
          "text": "Li di: Gade, men mwen w\u00E8 sy\u00E8l la louvri, ak Moun Bondye voye nan lach\u00E8 a kanpe sou b\u00F2 dwat Bondye."
        },
        {
          "text": "Moun yo pran rele byen f\u00F2, yo bouche z\u00F2r\u00E8y yo. Epi yo tout tonbe sou li ansanm."
        },
        {
          "text": "Yo trennen l\u0027 dey\u00F2 lavil la. Yo touye l\u0027 ak kout w\u00F2ch. Moun ki t\u0027ap akize Ety\u00E8n yo te mete rad yo nan pye yon jenn gason yo te rele S\u00F2l."
        },
        {
          "text": "Pandan yo t\u0027ap voye w\u00F2ch sou Ety\u00E8n, Ety\u00E8n menm t\u0027ap lapriy\u00E8, li t\u0027ap di: Sey\u00E8 Jezi, resevwa lespri mwen."
        },
        {
          "text": "Apre sa, li tonbe ajenou, li rele byen f\u00F2: Sey\u00E8, pa mete peche sa a sou kont yo. L\u00E8 l\u0027 fin di sa, li mouri."
        }
      ]
    },
    {
      "VERS": [
        {
          "text": "S\u00F2l menm te dak\u00F2 pou yo te touye Ety\u00E8n. Menm jou sa a, yo k\u00F2manse p\u00E8sekite legliz Jerizal\u00E8m lan anpil. Tout disip yo gaye k\u00F2 yo nan peyi Jide ak nan peyi Samari. Se ap\u00F2t yo s\u00E8lman ki te rete Jerizal\u00E8m."
        },
        {
          "text": "K\u00E8k moun ki renmen Bondye te antere Ety\u00E8n, yo te kriye anpil pou li."
        },
        {
          "text": "S\u00F2l menm te soti pou l\u0027 fini ak legliz la. Li mache kay an kay, li trennen tout moun ki kw\u00E8 yo rache yo met dey\u00F2 pa f\u00F2s, li f\u00E8 f\u00E8men fanm kou gason nan prizon."
        },
        {
          "text": "Disip ki te gaye nan peyi a t\u0027ap anonse bon nouv\u00E8l la toupatou."
        },
        {
          "text": "Se konsa Filip al nan yon lavil peyi Samari. Rive la li tanmen pale sou Kris la bay moun yo."
        },
        {
          "text": "Foul moun yo mete t\u00E8t yo ansanm, yo t\u0027ap swiv sa Filip t\u0027ap di yo: yo t\u0027ap koute l\u0027, yo t\u0027ap w\u00E8 mirak li t\u0027ap f\u00E8."
        },
        {
          "text": "Move lespri yo t\u0027ap pouse gwo r\u00E8l l\u00E8 Filip t\u0027ap chase yo soti sou anpil moun malad. Li te geri anpil moun paralize ak moun enfim tou."
        },
        {
          "text": "Se konsa te gen yon gwo kontantman nan tout lavil la."
        },
        {
          "text": "Nan lavil sa a te gen yon nonm yo rele Simon. Metye l\u0027 se f\u00E8 maji. Simon sa a te yon sezisman pou tout moun Samari. Li te f\u00E8 t\u00E8t li pase pou yon grann\u00E8g."
        },
        {
          "text": "Tout moun, piti kou gran, t\u0027ap swiv tou sa li t\u0027ap f\u00E8. Yo t\u0027ap di: Nonm sa a gen pouvwa Bondye, sa yo rele gwo pouvwa a, nan t\u00E8t li."
        },
        {
          "text": "Se konsa yo t\u0027ap swiv tou sa li t\u0027ap f\u00E8 paske depi lontan yo te egare devan maji l\u0027 yo."
        },
        {
          "text": "Men, l\u00E8 Filip anonse bon nouv\u00E8l peyi kote Bondye wa a, l\u00E8 l\u0027 f\u00E8 yo konnen non Jezi Kris la, moun yo kw\u00E8 paw\u00F2l la; fanm kou gason resevwa bat\u00E8m."
        },
        {
          "text": "Ata Simon te kw\u00E8. Li menm tou li te resevwa bat\u00E8m. Apre sa, li te toujou av\u00E8k Filip, li te sezi w\u00E8 b\u00E8l bagay ak mirak li t\u0027ap f\u00E8."
        },
        {
          "text": "Ap\u00F2t yo menm ki te lavil Jerizal\u00E8m, l\u00E8 yo tande moun Samari te asepte paw\u00F2l Bondye a, yo voye Py\u00E8 ak Jan b\u00F2 kote yo."
        },
        {
          "text": "L\u00E8 Py\u00E8 ak Jan rive Samari, yo lapriy\u00E8 pou moun ki kw\u00E8 yo pou yo te kapab resevwa Sentespri,"
        },
        {
          "text": "paske Sentespri a pa t\u0027 ank\u00F2 desann sou okenn nan yo. Yo te resevwa bat\u00E8m nan non Sey\u00E8 Jezi a s\u00E8lman."
        },
        {
          "text": "L\u00E8 sa a, Py\u00E8 ak Jan mete men sou t\u00E8t yo, yo resevwa Sentespri."
        },
        {
          "text": "Simon te w\u00E8 jan moun yo te resevwa Sentespri l\u00E8 ap\u00F2t yo mete men sou t\u00E8t yo. Li ofri Pye ak Jan lajan."
        },
        {
          "text": "Li di yo: Ban m\u0027 pouvwa sa a tou, pou l\u00E8 m\u0027 mete men m\u0027 sou t\u00E8t yon moun li ka resevwa Sentespri a tou."
        },
        {
          "text": "Men, Py\u00E8 di li: Al mouri ansanm ak tout lajan ou lan! Sa Bondye f\u00E8 kado, ou kw\u00E8 moun ka achte sa ak lajan?"
        },
        {
          "text": "Nan travay sa a, pa gen anyen pou ou; ou pa gen dwa ladan l\u0027 paske k\u00E8 ou pa dwat devan Bondye."
        },
        {
          "text": "Wete move lide sa a nan t\u00E8t ou, lapriy\u00E8 Bondye pou ou w\u00E8 si la padonnen ou d\u00E8ske ou te f\u00E8 lide sa a."
        },
        {
          "text": "Paske mwen w\u00E8 k\u00E8 ou anm\u00E8 kou fy\u00E8l, peche fin mare nanm ou."
        },
        {
          "text": "L\u00E8 sa a, Simon di Py\u00E8 ak Jan konsa: Tanpri souple, lapriy\u00E8 Bondye pou mwen, pou anyen nan sa nou di a pa rive mwen."
        },
        {
          "text": "L\u00E8 Py\u00E8 ak Jan fin rann temwayaj sa a, l\u00E8 yo fin bay mesaj Bondye a, yo tounen lavil Jerizal\u00E8m. Sou tout wout la, yo t\u0027ap bay bon nouv\u00E8l la nan anpil bouk peyi Samari."
        },
        {
          "text": "Yon zanj Bondye pale ak Filip, li di li: Leve non! Al nan direksyon sid, sou wout ki soti lavil Jerizal\u00E8m pou desann Gaza a. (Wout sa a, moun pa fasil pase sou li ank\u00F2.)"
        },
        {
          "text": "Filip leve, li pati. Antan l\u0027 sou wout la, yon nonm par\u00E8t devan l\u0027; se te yon moun peyi Letiopi, yon n\u00E8g konfyans. Li te yon gwo ch\u00E8f nan peyi Letiopi. Se li menm ki te reskonsab tout rich\u00E8s Kandas, larenn peyi a. Li te moute lavil Jerizal\u00E8m pou adore Bondye."
        },
        {
          "text": "Antan li t\u0027ap tounen nan peyi l\u0027, li te chita nan cha li, li t\u0027ap li nan liv pwof\u00E8t Ezayi a."
        },
        {
          "text": "Sentespri di Filip konsa: Leve pye ou, rive toupre cha a."
        },
        {
          "text": "Filip kouri ale b\u00F2 cha a, li tande moun peyi Letiopi a ki t\u0027ap li nan liv pwof\u00E8t Ezayi a. Li mande li: Eske ou konprann sa w\u0027ap li la a?"
        },
        {
          "text": "Nonm lan reponn li: Ki jan pou m\u0027 f\u00E8 konprann si m\u0027 pa jwenn moun pou esplike mwen? Epi li mande Filip pou l\u0027 moute nan cha a, vin chita b\u00F2 kote li."
        },
        {
          "text": "Men pasaj li t\u0027ap li nan liv la: Li te tankou yon mouton yo t\u0027ap mennen labatwa. Li te tankou yon ti mouton ki pa janm rele l\u00E8 y\u0027ap taye lenn sou do li. Li pa janm louvri bouch li di anyen."
        },
        {
          "text": "Yo te desann li ba anpil, yo refize f\u00E8 l\u0027 jistis. Pesonn p\u0027ap nonmen non pitit pitit li. Paske, lavi l\u0027 sou lat\u00E8 fini n\u00E8t."
        },
        {
          "text": "Ch\u00E8f peyi Letiopi a mande Filip: Di m\u0027 non, ki moun pwof\u00E8t la ap pale konsa: t\u00E8t pa l\u0027 osinon yon l\u00F2t moun?"
        },
        {
          "text": "Filip pran pale: li k\u00F2manse av\u00E8k pasaj li t\u0027ap li nan liv la, li f\u00E8 l\u0027 konnen bon nouv\u00E8l ki pale sou Jezi a."
        },
        {
          "text": "Antan yo prale konsa, yo rive yon kote ki te gen dlo. L\u00E8 sa a, nonm peyi Letiopi a di li: Bon, men dlo. Kisa ki pou anpeche m\u0027 resevwa bat\u00E8m?"
        },
        {
          "text": "Filip di li: Si ou kw\u00E8 ak tout k\u00E8 ou, ou ka resevwa bat\u00E8m. Nonm lan reponn li: Mwen kw\u00E8 Jezikri se Pitit Bondye a."
        },
        {
          "text": "Apre sa, li f\u00E8 yo rete cha a. Filip desann nan dlo a ansanm ak gwo ch\u00E8f la. Filip batize li."
        },
        {
          "text": "L\u00E8 yo soti nan dlo a, Lespri Bondye f\u00E8 Filip dispar\u00E8t, gwo ch\u00E8f la pa janm w\u00E8 l\u0027 ank\u00F2. Men, li kontinye chemen l\u0027 ak k\u00E8 kontan."
        },
        {
          "text": "Filip menm rete konsa li w\u00E8 li lavil Az\u00F2t. Apre sa, li pran mache. Nan tout ti bouk kote l\u0027 pase, li anonse bon nouv\u00E8l la jouk li rive lavil Sezare."
        }
      ]
    },
    {
      "VERS": [
        {
          "text": "Men S\u00F2l, b\u00F2 pa li, pa t\u0027 sispann menase touye disip Sey\u00E8 yo. li al jwenn granpr\u00E8t la."
        },
        {
          "text": "Li mande l\u0027 l\u00E8t otorizasyon pou tout sinag\u00F2g ki nan lavil Damas. Konsa, tout moun li ta jwenn k\u0027ap swiv chemen Bondye a, fanm kou gason, li te ka arete yo, mare yo mennen Jerizal\u00E8m."
        },
        {
          "text": "Antan l\u0027 te sou wout la, pr\u00E8t pou rive lavil Damas, li rete konsa yon limy\u00E8 soti nan sy\u00E8l la, li klere tout kote l\u0027 te ye a."
        },
        {
          "text": "S\u00F2l tonbe at\u00E8, epi l\u0027 tande yon vwa ki di li: S\u00F2l, S\u00F2l, poukisa w\u0027ap p\u00E8sekite mwen konsa?"
        },
        {
          "text": "Li reponn: Ki moun ou ye, M\u00E8t? Vwa a reponn li: Mwen se Jezi, moun w\u0027ap p\u00E8sekite a."
        },
        {
          "text": "Leve, antre lavil la. Se la y\u0027a di ou sa ou gen pou f\u00E8."
        },
        {
          "text": "Moun ki t\u0027ap vwayaje ansanm ak S\u00F2l yo te rete san di yon mo: yo te tande vwa a byen kl\u00E8, men yo pa t\u0027 w\u00E8 pesonn."
        },
        {
          "text": "S\u00F2l leve at\u00E8 a, li louvri je l\u0027 men li pa t\u0027 kapab w\u00E8 anyen. Yo pran men l\u0027, yo mennen l\u0027 lavil Damas."
        },
        {
          "text": "Li rete la twa jou san w\u00E8, san manje, san bw\u00E8."
        },
        {
          "text": "Nan lavil Damas te gen yon disip ki te rele Ananyas. Sey\u00E8 a par\u00E8t devan l\u0027 nan yon vizyon, li rele li: Ananyas. Ananyas reponn: Men mwen, Sey\u00E8."
        },
        {
          "text": "Sey\u00E8 a di li: Leve koulye a, ale nan Ri Dwat la lakay Jida, mande pou yon nonm yo rele S\u00F2l, moun lavil Tas. L\u0027ap lapriy\u00E8 kote l\u0027 ye a,"
        },
        {
          "text": "li f\u00E8 yon vizyon: li w\u00E8 yon nonm yo rele Ananyas antre vin mete men sou t\u00E8t li pou l\u0027 kapab w\u00E8 ank\u00F2."
        },
        {
          "text": "Ananyas reponn: Sey\u00E8, mwen tande nan bouch anpil moun kantite mechanste li f\u00E8 moun pa ou yo pase lavil Jerizal\u00E8m."
        },
        {
          "text": "Epitou li vin isit la ak pouvwa pou l\u0027 arete d\u00E8nye moun k\u0027ap rele non ou. Se ch\u00E8f pr\u00E8t yo menm ki ba l\u0027 pouvwa sa a."
        },
        {
          "text": "Men, Sey\u00E8 a di li: Ale. Paske nonm sa a, mwen chwazi l\u0027 pou s\u00E8vis mwen, pou l\u0027 f\u00E8 tout moun konnen non mwen, moun l\u00F2t nasyon yo ak tout wa yo ansanm ak p\u00E8p Izray\u00E8l la."
        },
        {
          "text": "Mwen menm, m\u0027a moutre l\u0027 tou sa li gen pou l\u0027 soufri pou mwen."
        },
        {
          "text": "Ananyas ale, li antre nan kay la, li mete men l\u0027 sou t\u00E8t S\u00F2l, li di li: S\u00F2l, fr\u00E8 mwen, Sey\u00E8 Jezi voye m\u0027 kote ou. Se li menm ki te par\u00E8t devan ou sou granchemen an l\u00E8 ou t\u0027ap vini an. Li voye m\u0027 pou ou ka w\u00E8 ank\u00F2, pou ou vin anba pouvwa Sentespri."
        },
        {
          "text": "Menm l\u00E8 a, bagay tankou kal pwason sot tonbe nan je S\u00F2l, epi l\u0027 w\u00E8 ank\u00F2. S\u00F2l leve, li resevwa bat\u00E8m."
        },
        {
          "text": "Apre sa, li manje epi l\u0027 vin gen f\u00F2s ank\u00F2. S\u00F2l rete pase k\u00E8k jou ank\u00F2 ak disip ki te Damas yo."
        },
        {
          "text": "Menm l\u00E8 a tou, li k\u00F2manse bay mesaj la nan sinag\u00F2g yo, li t\u0027ap f\u00E8 moun konnen Jezi se pitit Bondye."
        },
        {
          "text": "Tout moun ki te tande l\u0027 te sezi, yo t\u0027ap di: Apa nonm sa a ki t\u0027ap maltrete tout moun ki t\u0027ap rele non sa a lavil Jerizal\u00E8m? Se pa li ki vin isit la toutespre pou arete yo, pou mennen yo bay ch\u00E8f pr\u00E8t yo?"
        },
        {
          "text": "Men, S\u00F2l t\u0027ap vin pi f\u00F2 toujou. Li t\u0027ap f\u00E8men bouch tout jwif ki t\u0027ap viv Damas yo l\u00E8 li t\u0027ap moutre yo Jezi se moun Bondye te chwazi pou l\u0027 voye a menm."
        },
        {
          "text": "K\u00E8k jou apre sa, jwif yo f\u00E8 konplo pou yo touye li."
        },
        {
          "text": "Men, S\u00F2l te pran nouv\u00E8l konplo a. Lajounen kou lannwit yo t\u0027ap veye p\u00F2tay lavil la pou yo touye li."
        },
        {
          "text": "L\u00E8 sa a, patizan S\u00F2l yo pran l\u0027 nan mitan lannwit, yo mete l\u0027 nan yon panyen, yo file l\u0027 desann l\u00F2t b\u00F2 miray lavil la."
        },
        {
          "text": "L\u00E8 S\u00F2l rive lavil Jerizal\u00E8m li te vle mete l\u0027 ak disip yo, men yo tout te p\u00E8 l\u0027: yo pa t\u0027 kw\u00E8 li te yon disip tout bon vre."
        },
        {
          "text": "L\u00E8 sa a, Banabas pran l\u0027 av\u00E8 l\u0027, epi li mennen l\u0027 b\u00F2 kot ap\u00F2t yo. Li rakonte yo ki jan S\u00F2l te w\u00E8 Sey\u00E8 a sou wout la, ki jan Sey\u00E8 a te pale av\u00E8 li. Li di yo tou ki jan nan lavil Damas S\u00F2l te anonse bon nouv\u00E8l la nan non Jezi av\u00E8k konviksyon."
        },
        {
          "text": "Depi l\u00E8 sa a S\u00F2l te toujou ak disip yo. Li t\u0027ap ale vini ak yo nan tout Jerizal\u00E8m, li t\u0027ap bay mesaj la av\u00E8k konviksyon nan non Sey\u00E8 a."
        },
        {
          "text": "Li t\u0027ap pale av\u00E8k jwif ki pale lang gr\u00E8k la, li t\u0027ap diskite av\u00E8k yo. Men, yo menm yo t\u0027ap chache touye li."
        },
        {
          "text": "L\u00E8 fr\u00E8 yo vin konn sa, yo mennen l\u0027 lavil Sezare, yo f\u00E8 l\u0027 pati pou Tas."
        },
        {
          "text": "L\u00E8 sa a, legliz la te gen repo toupatou nan Jide, nan Galile ak nan Samari. Li t\u0027ap devlope, li t\u0027ap viv av\u00E8k krentif pou Bondye. Av\u00E8k konkou Sentespri, li t\u0027ap resevwa anpil moun toujou."
        },
        {
          "text": "Py\u00E8 menm t\u0027ap vwayaje toupatou nan peyi a. Yon jou li te al lakay disip yo nan lavil Lida,"
        },
        {
          "text": "li jwenn yon nonm yo te rele Ine ki te kouche sou yon kabann depi witan. Nonm sa a te paralize."
        },
        {
          "text": "Py\u00E8 di li: Ine, Jezikri ap geri ou. Leve non, ranje kabann ou. Lamenm, Ine leve kanpe."
        },
        {
          "text": "Tout moun ki t\u0027ap viv nan lavil Lida a ak nan laplenn Sawon an te w\u00E8 li, epi yo tounen vin jwenn Bondye."
        },
        {
          "text": "Nan lavil Jope te gen yon fanm yo te rele Tabita. (An lang gr\u00E8k yo te rele l\u0027: D\u00F2kas, ki vle di: Ti Gaz\u00E8l.) Se te yon patizan Jezi li te ye. Li t\u0027ap pase tout tan li ap f\u00E8 byen epi li t\u0027ap ede p\u00F2v yo anpil."
        },
        {
          "text": "L\u00E8 sa a, li tonbe malad epi l\u0027 mouri. Yo benyen k\u00F2 a, yo mete l\u0027 nan chanm anwo kay la."
        },
        {
          "text": "Lavil Jope pa t\u0027 tw\u00F2 lwen ak lavil Lida. L\u00E8 disip ki te Jope yo vin konnen Py\u00E8 te Lida, yo voye de moun b\u00F2 kote l\u0027 av\u00E8k mesaj sa a: Tanpri, pa mize vin lakay nou."
        },
        {
          "text": "Py\u00E8 pati lamenm av\u00E8k yo. L\u00E8 l\u0027 rive, yo mennen l\u0027 nan chanm ki te anwo kay la. Tout v\u00E8v yo pwoche, yo t\u0027ap kriye. Yo t\u0027ap moutre l\u0027 chemiz ak rad D\u00F2kas te konn f\u00E8 l\u00E8 l\u0027 te la av\u00E8k yo."
        },
        {
          "text": "Py\u00E8 f\u00E8 tout moun soti. Li mete jenou l\u0027 at\u00E8, li lapriy\u00E8. Apre sa, li vire b\u00F2 kot k\u00F2 a, li di li: Tabita, leve non. Fanm lan louvri je l\u0027, l\u00E8 l\u0027 w\u00E8 Py\u00E8, li chita."
        },
        {
          "text": "Py\u00E8 lonje men l\u0027 ba li, li f\u00E8 l\u0027 leve kanpe. Apre sa, Py\u00E8 rele disip yo ak v\u00E8v yo, li moutre yo Tabita vivan."
        },
        {
          "text": "Yo vin konn sa nan lavil Jope. Anpil moun mete konfyans yo nan Sey\u00E8 a."
        },
        {
          "text": "Apre sa, Py\u00E8 rete lontan nan lavil Jope, lakay yon b\u00F2s tan\u00E8 yo rele Simon."
        }
      ]
    },
    {
      "VERS": [
        {
          "text": "Nan lavil Sezare te gen yon nonm ki te rele K\u00F2n\u00E8y. Li te kaptenn yon batayon s\u00F2lda moun peyi Itali nan lame women an."
        },
        {
          "text": "K\u00F2n\u00E8y te yon nonm ki t\u0027ap s\u00E8vi Bondye jwif yo. Li menm ak tout fanmi l\u0027, yo te gen krentif pou Bondye. Li te f\u00E8 anpil pou p\u00F2v yo pami p\u00E8p jwif la. Epi se tout tan li t\u0027ap lapriy\u00E8 Bondye."
        },
        {
          "text": "Yon jou apremidi, v\u00E8 twaz\u00E8, li f\u00E8 yon vizyon: akl\u00E8 konsa, li w\u00E8 yon zanj Bondye antre lakay li. Zanj lan rele li: K\u00F2n\u00E8y!"
        },
        {
          "text": "Li gade zanj lan, li te p\u00E8, li di l\u0027 konsa: Sak genyen, M\u00E8t? Zanj lan reponn li: Bondye asepte lapriy\u00E8 ou yo ansanm ak tout byen ou te f\u00E8 pou p\u00F2v yo. Epi li chonje ou."
        },
        {
          "text": "Koulye a, voye moun lavil Jope, f\u00E8 y\u0027 al chache yon nonm yo rele Simon (li gen yon ti non Py\u00E8)."
        },
        {
          "text": "Li f\u00E8 ladesant lakay Simon, b\u00F2s tan\u00E8 a, ki gen kay li b\u00F2 lanm\u00E8 a."
        },
        {
          "text": "Fini zanj Bondye a fin pale, li ale. K\u00F2n\u00E8y rele de domestik ansanm ak yonn nan gad k\u00F2 l\u0027 ki t\u0027ap s\u00E8vi Bondye jwif yo tou."
        },
        {
          "text": "Li rakonte yo tou sak te pase. L\u00E8fini, li voye yo Jope."
        },
        {
          "text": "Nan denmen, v\u00E8 midi konsa, yo te nan wout toujou, men yo te pr\u00E8t pou rive Jope. Menm l\u00E8 sa a, Py\u00E8 moute anwo sou t\u00E8t kay la pou li al lapriy\u00E8."
        },
        {
          "text": "Grangou bare l\u0027, li te anvi manje. Pandan yo t\u0027ap pare manje pou li, li f\u00E8 yon vizyon:"
        },
        {
          "text": "Li w\u00E8 sy\u00E8l la louvri epi yon bagay t\u0027ap desann soti ladan li. Bagay la te tankou yon gwo dra mare nan kat bout li ki t\u0027ap file desann sou lat\u00E8."
        },
        {
          "text": "Te gen tout kalite b\u00E8t kat pat, tout kalite b\u00E8t ki trennen sou vant ak tout kalite zwezo ladan li."
        },
        {
          "text": "Li tande yon vwa ki di l\u0027 konsa: Leve non, Py\u00E8. Touye, l\u00E8 ou fini, manje."
        },
        {
          "text": "Men, Py\u00E8 di: Non, M\u00E8t. Mwen pa janm manje move manje ni manje ki pa bon pou moun k\u0027ap s\u00E8vi Bondye."
        },
        {
          "text": "Menm vwa a pale ank\u00F2, li di li: Bagay Bondye di ki bon pou moun k\u0027ap s\u00E8vi l\u0027, ou menm, pa di l\u0027 pa bon."
        },
        {
          "text": "An twa fwa sa repete. Apre sa, lamenm bagay la moute tounen nan sy\u00E8l la."
        },
        {
          "text": "Py\u00E8 menm pa t\u0027 konn ki sans pou l\u0027 te bay vizyon li te f\u00E8 a. Men, tout tan sa a, moun K\u00F2n\u00E8y te voye yo t\u0027ap mande ki b\u00F2 kay Simon an te ye. Yo te rive devan p\u00F2t la."
        },
        {
          "text": "Yo rele moun, epi yo mande: Eske se isit Simon yo rele Py\u00E8 a f\u00E8 ladesant li?"
        },
        {
          "text": "Py\u00E8 t\u0027ap kalkile toujou sou sans pou l\u0027 te bay vizyon an, l\u00E8 Sentespri di li: Koute. Gen twa moun anba a k\u0027ap mande pou ou."
        },
        {
          "text": "Leve non, desann. Pati ak yo touswit, se mwen menm ki voye yo."
        },
        {
          "text": "Py\u00E8 desann, li al jwenn mesye yo, epi l\u0027 di yo: Se mwen menm n\u0027ap chache a. Kisak mennen nou isit la?"
        },
        {
          "text": "Yo reponn: Se kaptenn K\u00F2n\u00E8y ki voye nou. Nonm sa a, se yon bon gason ki gen krentif pou Bondye. Tout p\u00E8p jwif la konsidere l\u0027 anpil. Enben, yon zanj Bondye te di l\u0027 pou l\u0027 te voye chache ou pou ou vin lakay li. Li bezwen tande sa ou gen pou di l\u0027 la."
        },
        {
          "text": "Py\u00E8 f\u00E8 yo antre. Li f\u00E8 yo pase nwit lan av\u00E8 li. Nan denmen, li leve, li pati ak yo. K\u00E8k fr\u00E8 lavil Jope ale av\u00E8 l\u0027 tou."
        },
        {
          "text": "Yo rive Sezare yon jou apre. K\u00F2n\u00E8y t\u0027ap tann yo ak tout fanmi l\u0027 ansanm ak k\u00E8k bon zanmi l\u0027 li te envite lakay li."
        },
        {
          "text": "Py\u00E8 f\u00E8 sa pou l\u0027 antre, K\u00F2n\u00E8y kouri vin devan l\u0027, li lage k\u00F2 l\u0027 nan pye l\u0027, li bese t\u00E8t li byen ba devan li."
        },
        {
          "text": "Men, Py\u00E8 f\u00E8 l\u0027 leve, li di l\u0027 konsa: Kanpe non, monch\u00E8. Se yon moun mwen ye tou."
        },
        {
          "text": "Py\u00E8 kontinye pale av\u00E8k li. Yo antre nan kay la epi Py\u00E8 jwenn yon bann moun ki te sanble."
        },
        {
          "text": "Li di yo: Nou konnen sa pa f\u00E8t: jwif pa gen dwa mele ak moun l\u00F2t nasyon ni mete pye lakay yo. Relijyon l\u0027 pa penm\u00E8t sa. Men, Bondye f\u00E8 m\u0027 konnen, mwen pa gen dwa gade pesonn pou move moun ni pou moun ki pa nan kondisyon pou s\u00E8vi Bondye."
        },
        {
          "text": "Se pout\u00E8t sa, voye ou voye rele m\u0027 lan, mwen pa f\u00E8 ni yonn ni de, mwen vini. Koulye a, mwen ta renmen konnen poukisa ou voye chache m\u0027 lan."
        },
        {
          "text": "K\u00F2n\u00E8y di li: J\u00F2di a f\u00E8 kat jou, mwen te lakay mwen, mwen t\u0027ap lapriy\u00E8 v\u00E8 twaz\u00E8 konsa nan apremidi. Mwen rete konsa, mwen w\u00E8 yon nonm ki te gen yon b\u00E8l rad byen klere sou li kanpe devan mwen."
        },
        {
          "text": "Epi l\u0027 di mwen: K\u00F2n\u00E8y, Bondye tande lapriy\u00E8 ou, li chonje tout byen ou f\u00E8 pou p\u00F2v yo."
        },
        {
          "text": "Voye yon moun lavil Jope al rele Simon ki gen ti non Py\u00E8 a. Se lakay Simon, b\u00F2s tan\u00E8 ki b\u00F2 lanm\u00E8 a, li ye."
        },
        {
          "text": "Menm l\u00E8 a, mwen voye chache ou, epi ou asepte vini. Koulye a, men nou tout la devan Bondye, n\u0027ap koute tou sa Bondye ba ou l\u00F2d di nou."
        },
        {
          "text": "Py\u00E8 pran lapaw\u00F2l, li di: Wi, koulye a, mwen konprann sa se vre: Bondye pa gade sou figi moun."
        },
        {
          "text": "Li kontan ak tout moun nan tout nasyon ki gen krentif pou li epi ki f\u00E8 sa ki dwat devan li."
        },
        {
          "text": "Nou konnen mesaj Bondye te voye bay p\u00E8p Izray\u00E8l la: li f\u00E8 yo konnen bon nouv\u00E8l la ki di: Bondye voye Jezi ki M\u00E8t tout moun pou bay tout moun k\u00E8 poze."
        },
        {
          "text": "Nou konnen sak te rive nan tout peyi Jide a. Bagay sa yo k\u00F2manse nan peyi Galile, apre bat\u00E8m Jan t\u0027ap anonse a."
        },
        {
          "text": "Nou konnen tou ki jan Bondye te vide pouvwa Sentespri l\u0027 sou Jezi, moun Nazar\u00E8t la. Jezi mache nan tout peyi a, li t\u0027ap f\u00E8 byen, li t\u0027ap geri tout moun ki te anba pouvwa Satan paske Bondye te kanpe av\u00E8k li."
        },
        {
          "text": "Nou menm k\u0027ap pale la a, nou temwen tou sa li te f\u00E8 nan peyi jwif yo ak nan Jerizal\u00E8m. Yo te touye l\u0027, yo te kloure l\u0027 sou kwa a."
        },
        {
          "text": "Men sou twa jou, Bondye f\u00E8 l\u0027 leve soti vivan nan lanm\u00F2. Apre sa, li f\u00E8 moun w\u00E8 li vivan."
        },
        {
          "text": "Se pa tout moun non ki te w\u00E8 li. Se nou menm ase ki te w\u00E8 li. Bondye te chwazi nou davans pou s\u00E8vi l\u0027 temwen. Wi, nou manje av\u00E8 l\u0027, nou bw\u00E8 av\u00E8 l\u0027 apre Bondye te f\u00E8 l\u0027 tounen vivan soti nan lanm\u00F2."
        },
        {
          "text": "Li ban nou l\u00F2d mache f\u00E8 konnen bon nouv\u00E8l la bay p\u00E8p la, pou n\u0027 f\u00E8 konnen se Jezi menm Bondye mete pou jije tout moun san wete yonn, kit yo vivan kit yo mouri deja."
        },
        {
          "text": "Tout pwof\u00E8t yo te di sa sou li: Nenp\u00F2t moun ki met konfyans yo nan Jezi va resevwa padon pou tout peche yo gremesi non sa a."
        },
        {
          "text": "Py\u00E8 t\u0027ap pale toujou l\u00E8 Sentespri a desann sou tout moun ki t\u0027ap koute mesaj la."
        },
        {
          "text": "Fr\u00E8 ki te soti lavil Jope ansanm ak Py\u00E8 yo se jwif yo te ye. Yo te sezi w\u00E8 ki jan Bondye te bay moun ki pa jwif yo Sentespri l\u0027 an kantite."
        },
        {
          "text": "Yo te tande moun l\u00F2t nasyon yo ap pale nan l\u00F2t lang. Yo t\u0027ap f\u00E8 lwanj Bondye, yo t\u0027ap di jan li gen pouvwa. L\u00E8 sa a Py\u00E8 di:"
        },
        {
          "text": "Moun sa yo resevwa Sentespri menm jan av\u00E8k nou. Koulye a, ki moun ki ka anpeche nou batize yo nan dlo tou?"
        },
        {
          "text": "Epi li bay l\u00F2d batize yo nan non Jezikri. Apre sa, yo mande Py\u00E8 pou l\u0027 rete pase k\u00E8k jou av\u00E8k yo."
        }
      ]
    },
    {
      "VERS": [
        {
          "text": "Ap\u00F2t yo ansanm ak fr\u00E8 yo ki te nan Jide te tande ki jan moun ki pa jwif yo te resevwa paw\u00F2l Bondye a tou."
        },
        {
          "text": "L\u00E8 Py\u00E8 tounen moute Jerizal\u00E8m, jwif ki te kw\u00E8 yo tanmen kritike li."
        },
        {
          "text": "Yo di l\u0027 konsa: Apa ou antre lakay moun ki pa sikonsi, ou manje ak yo?"
        },
        {
          "text": "L\u00E8 sa a, Py\u00E8 rakonte yo sak te pase nan tout ti detay. Li di yo:"
        },
        {
          "text": "Mwen te lavil Jope, mwen t\u0027ap lapriy\u00E8, l\u00E8 m\u0027 f\u00E8 yon vizyon. Mwen w\u00E8 yon bagay ki t\u0027ap desann vin jwenn mwen, tankou yon gwo dra mare nan kat bout, ki t\u0027ap desann sot nan sy\u00E8l la. Li rive toupre mwen."
        },
        {
          "text": "L\u00E8 m\u0027 gade byen gade, mwen w\u00E8 tout kalite b\u00E8t andedan li: b\u00E8t kat pat, b\u00E8t nan bwa, b\u00E8t ki trennen sou vant ak zwezo."
        },
        {
          "text": "Epi m\u0027 tande yon vwa ki di m\u0027 konsa: Leve non, Py\u00E8, touye, manje."
        },
        {
          "text": "Men mwen di: Non, M\u00E8t. Mwen pa janm mete move manje osinon manje ki pa bon pou moun k\u0027ap s\u00E8vi Bondye nan bouch mwen."
        },
        {
          "text": "Menm vwa a pale ank\u00F2 nan sy\u00E8l la, li di mwen konsa: Bagay Bondye di ki bon pou moun k\u0027ap s\u00E8vi l\u0027, pa di l\u0027 pa bon pou yo."
        },
        {
          "text": "An twa fwa sa repete. Epi bagay la moute tounen nan sy\u00E8l la."
        },
        {
          "text": "Menm l\u00E8 a, twa moun ki te soti Sezare vin rive nan kay kote m\u0027 te ye a. Yo te voye yo chache mwen."
        },
        {
          "text": "Lespri a di m\u0027 pati ak yo san rete ap kalkile. Sis fr\u00E8 sa yo te al ansanm av\u00E8 m\u0027 tou Sezare. Nou tout nou antre lakay K\u00F2n\u00E8y."
        },
        {
          "text": "K\u00F2n\u00E8y rakonte nou ki jan l\u0027 te w\u00E8 yon zanj Bondye kanpe nan mitan lakay li. Zanj lan di li: Voye yon moun lavil Jope al rele Simon (ki gen yon ti non Py\u00E8)."
        },
        {
          "text": "Simon sa a va di ou paw\u00F2l ki pou sove ou ansanm ak tout fanmi ou."
        },
        {
          "text": "Mwen te k\u00F2manse pale l\u00E8 Sentespri a desann sou yo menm jan li te desann sou nou premye jou a."
        },
        {
          "text": "L\u00E8 sa a, mwen vin chonje sa Sey\u00E8 a te di: Jan te batize nan dlo, men nou menm nou gen pou n\u0027 resevwa bat\u00E8m nan Sentespri a."
        },
        {
          "text": "Konsa, Bondye te bay moun sa yo menm kado li te ban nou an l\u00E8 n\u0027 te mete konfyans nou nan Sey\u00E8 Jezikri. Kisa m\u0027 te ye menm pou m\u0027 te f\u00E8 t\u00E8t ak Bondye?"
        },
        {
          "text": "L\u00E8 yo fin tande paw\u00F2l sa yo, yo sispann kritike l\u0027, yo pran f\u00E8 lwanj Bondye. Yo t\u0027ap di: Se vre wi. Bondye bay moun ki pa jwif yo chans pou yo chanje, pou yo ka resevwa lavi tou."
        },
        {
          "text": "Av\u00E8k p\u00E8sekisyon ki te tonbe sou yo apre lanm\u00F2 Ety\u00E8n lan, disip yo te gaye. Genyen ki te al jouk nan peyi Finisi, nan lil Chip, ak lavil Anti\u00F2ch. Men, yo t\u0027ap anonse paw\u00F2l la bay jwif yo s\u00E8lman."
        },
        {
          "text": "L\u00E8 sa a, k\u00E8k disip ki te moun Chip ak moun Sir\u00E8n al lavil Anti\u00F2ch. Antan yo la a, yo pale ak moun Lagr\u00E8s yo; yo f\u00E8 yo konnen bon nouv\u00E8l ki pale sou Jezi Sey\u00E8 a."
        },
        {
          "text": "Pouvwa Bondye te av\u00E8k yo; anpil nan moun Lagr\u00E8s yo rive kw\u00E8, yo te tounen vin jwenn Bondye."
        },
        {
          "text": "Legliz Jerizal\u00E8m lan vin aprann nouv\u00E8l la. Li voye Banabas lavil Anti\u00F2ch."
        },
        {
          "text": "L\u00E8 Banabas rive, li w\u00E8 ki jan Bondye t\u0027ap beni disip yo. Li pa t\u0027 manke kontan, li t\u0027ap ankouraje yo pou yo tout te kenbe f\u00E8m ak tout k\u00E8 yo nan s\u00E8vis Sey\u00E8 a san dekouraje."
        },
        {
          "text": "Banabas sa a te yon bon gason. Li te gen anpil konfyans nan Bondye, epi Sentespri te kenbe l\u0027 anba pouvwa l\u0027 tout tan. Anpil moun te vin kw\u00E8 nan Sey\u00E8 a."
        },
        {
          "text": "Apre sa, Banabas ale lavil Tas, li al chache S\u00F2l."
        },
        {
          "text": "L\u00E8 l\u0027 jwenn li, li mennen l\u0027 lavil Anti\u00F2ch. Yo pase yon lanne ansanm ap f\u00E8 reyinyon ak legliz la. Yo t\u0027ap moutre anpil moun sa pou yo f\u00E8. Se nan lavil Anti\u00F2ch sa a premy\u00E8 fwa yo te rele disip yo kretyen."
        },
        {
          "text": "L\u00E8 sa a, k\u00E8k pwof\u00E8t soti Jerizal\u00E8m rive Anti\u00F2ch."
        },
        {
          "text": "Yonn ladan yo, ki te rele Agabis, leve epi av\u00E8k pouvwa Sentespri, li f\u00E8 konnen tapral gen yon gwo grangou sou tout lat\u00E8. (Grangou sa a te rive vre sou reny wa Kl\u00F2d.)"
        },
        {
          "text": "Disip yo deside pou chak moun bay sa yo kapab pou yo voye ede fr\u00E8 yo ki te nan peyi Jide."
        },
        {
          "text": "Se sa menm yo te f\u00E8. Apre sa, yo voye Banabas ak S\u00F2l pote sa yo te ranmase a bay ch\u00E8f fanmi yo ki te nan Jide."
        }
      ]
    },
    {
      "VERS": [
        {
          "text": "Nan menm ep\u00F2k sa a, wa Ew\u00F2d te pran maltrete k\u00E8k manm nan legliz la."
        },
        {
          "text": "Li f\u00E8 touye Jak, fr\u00E8 Jan an, ak nepe."
        },
        {
          "text": "L\u00E8 l\u0027 w\u00E8 sa te f\u00E8 jwif yo plezi, li f\u00E8 arete Py\u00E8 tou. Se te ep\u00F2k f\u00E8t Pen san ledven an."
        },
        {
          "text": "L\u00E8 li fin arete Py\u00E8, Ew\u00F2d f\u00E8 mete l\u0027 nan prizon. Li mete kat eskwad, yo chak av\u00E8k kat s\u00F2lda, pou veye li. Li te f\u00E8 lide pou l\u0027 te mennen l\u0027 devan p\u00E8p la apre f\u00E8t Delivrans jwif yo."
        },
        {
          "text": "Py\u00E8 te anba gwo siveyans nan prizon an. Men, manm legliz yo t\u0027ap lapriy\u00E8 Bondye pou li san rete."
        },
        {
          "text": "Lav\u00E8y jou pou Ew\u00F2d ta mennen Py\u00E8 konpar\u00E8t devan p\u00E8p la, nan mitan lannwit Py\u00E8 t\u0027ap d\u00F2mi ak de s\u00F2lda, yonn sou chak kote li. Yo te mare l\u0027 ak de chenn. Epi te gen gad devan p\u00F2t la ki t\u0027ap veye prizon an."
        },
        {
          "text": "Yon zanj Bondye rete konsa li par\u00E8t, yon limy\u00E8 klere tout kacho a. Zanj lan manyen Py\u00E8 b\u00F2 k\u00F2t, li souke l\u0027, li di li: Leve vit. Chenn ki te mare men l\u0027 yo tonbe."
        },
        {
          "text": "Zanj lan di li: Mete sentiwon ou, mare sapat ou. Py\u00E8 f\u00E8 tou sa. Zanj lan di l\u0027 ank\u00F2: Mete gwo rad ou sou ou, swiv mwen."
        },
        {
          "text": "Py\u00E8 swiv zanj lan, li mache soti nan kacho a. Li pa t\u0027 kw\u00E8 sa zanj Bondye a t\u0027ap f\u00E8 a se te vre. Li te kw\u00E8 se reve l\u0027 t\u0027ap reve."
        },
        {
          "text": "Yo pase premye p\u00F2s gad la, yo pase dezy\u00E8m p\u00F2s la, yo rive b\u00F2 p\u00F2tay an f\u00E8 ki bay sou lavil la. P\u00F2tay la louvri pou kont li devan yo. Yo soti, yo pran lari. Menm l\u00E8 a, zanj lan kite Py\u00E8."
        },
        {
          "text": "Se l\u00E8 sa a Py\u00E8 vin konprann sak te rive li a. Li di: Koulye a, mwen w\u00E8 se tout bon. Bondye voye zanj li delivre m\u0027 anba men Ew\u00F2d. Li sove m\u0027 anba tout bagay p\u00E8p jwif la t\u0027ap pare pou mwen an."
        },
        {
          "text": "L\u00E8 l\u0027 vin konprann sitiyasyon an, li ale dwat kay Mari, manman Jan, ki te gen yon ti non Mak. Te gen anpil moun sanble la, yo t\u0027ap lapriy\u00E8."
        },
        {
          "text": "Py\u00E8 frape nan p\u00F2t devan an. Yon s\u00E8vant yo rele W\u00F2d vin reponn."
        },
        {
          "text": "Li rekon\u00E8t vwa Py\u00E8. Li te sit\u00E8lman kontan, li pa louvri p\u00F2t la, li kouri antre al di moun yo: Men Py\u00E8 dey\u00F2 a wi."
        },
        {
          "text": "Yo di li: Gen l\u00E8 ou p\u00E8di t\u00E8t ou? Men, li te kenbe sa l\u0027 te di a se vre. L\u00E8 sa a, yo di li: Se dwe bonnanj li."
        },
        {
          "text": "Men, Py\u00E8 t\u0027ap frape pi r\u00E8d toujou. L\u00E8 yo louvri p\u00F2t la, yo w\u00E8 l\u0027, yo pa t\u0027 manke sezi."
        },
        {
          "text": "Li f\u00E8 yo siy ak men l\u0027 pou yo pa pale, epi l\u0027 rakonte yo ki jan Bondye te f\u00E8 l\u0027 soti nan prizon an. Li di yo ank\u00F2. Al di Jak sa pou mwen ansanm ak l\u00F2t fr\u00E8 yo. Epi l\u0027 soti, li al yon l\u00F2t kote."
        },
        {
          "text": "L\u00E8 l\u0027 f\u00E8 jou, gad yo te nan yon pak\u00E8t t\u00E8t chaje. Yo t\u0027ap mande kote Py\u00E8 pase."
        },
        {
          "text": "Ew\u00F2d f\u00E8 chache l\u0027 toupatou, men yo pa jwenn li. Li f\u00E8 keksyonnen gad yo. L\u00E8fini, li bay l\u00F2d touye yo. Apre sa, Ew\u00F2d kite peyi Jide, li al lavil Sezare kote li pase k\u00E8k tan."
        },
        {
          "text": "Ew\u00F2d te fache anpil sou moun lavil Tir ak moun lavil Sidon yo. Sa moun sa yo f\u00E8, yo mete ansanm pou yo vin kote li. Yo pran t\u00E8t Blastis, yon ofisye ki t\u0027ap travay lakay wa a. Epi y\u0027 al mande Ew\u00F2d pou l\u0027 f\u00E8 lap\u00E8 ak yo, paske se nan peyi Ew\u00F2d la moun lakay yo te konn ale f\u00E8 pwovizyon."
        },
        {
          "text": "L\u00E8 jou yo te fikse a rive, Ew\u00F2d abiye l\u0027 ak tout kostim wa li sou li, li chita sou gwo fot\u00E8y li a, epi l\u0027 f\u00E8 yon diskou ba yo."
        },
        {
          "text": "P\u00E8p la pran rele: Se pa yon moun k\u0027ap pale la a, se yon bondye."
        },
        {
          "text": "Menm l\u00E8 a, yon zanj Bondye frape Ew\u00F2d, paske li te asepte resevwa lwanj ki f\u00E8t pou Bondye s\u00E8lman. V\u00E8 tonbe sou li, epi li mouri."
        },
        {
          "text": "Paw\u00F2l Bondye a menm t\u0027ap gaye plis toujou, li t\u0027ap f\u00E8 anpil avans."
        },
        {
          "text": "L\u00E8 Banabas ak S\u00F2l fin f\u00E8 misyon yo lavil Jerizal\u00E8m, yo tounen lakay yo, yo pran Jan ki te gen ti non Mak la ak yo."
        }
      ]
    },
    {
      "VERS": [
        {
          "text": "Nan legliz Anti\u00F2ch la te gen k\u00E8k pwof\u00E8t ak moun ki t\u0027ap bay enstriksyon: se te Banabas, Simeon (yo te rele Ti Nwa), Lisiyis, moun Sir\u00E8n, Manay\u00E8n (ki te grandi ansanm ak Ew\u00F2d, gouv\u00E8n\u00E8 a), epi S\u00F2l."
        },
        {
          "text": "Yon jou, yo t\u0027ap f\u00E8 s\u00E8vis pou Bondye, yo t\u0027ap f\u00E8 j\u00E8n, l\u00E8 Sentespri di yo: Mete Banabas ak S\u00F2l apa pou mwen, pou yo f\u00E8 travay mwen chwazi pou yo f\u00E8 a."
        },
        {
          "text": "L\u00E8 sa a, yo f\u00E8 j\u00E8n, yo lapriy\u00E8, yo mete men sou t\u00E8t Banabas ak S\u00F2l, epi yo kite yo ale."
        },
        {
          "text": "Se konsa Sentespri te voye Banabas ak S\u00F2l an misyon. Y\u0027 al nan peyi Selesi. Antan yo la, yo pran yon batiman pou lil Chip."
        },
        {
          "text": "L\u00E8 yo rive Salamin yo tanmen anonse paw\u00F2l Bondye a nan sinag\u00F2g jwif yo. Yo te gen Jan Mak av\u00E8k yo pou ede yo."
        },
        {
          "text": "Yo trav\u00E8se tout lil la n\u00E8t jouk Paf\u00F2s. Rive la, yo jwenn yon majisyen ki te rele Bajezi. Se te yon jwif ki te pran p\u00F2z pwof\u00E8t li."
        },
        {
          "text": "Li te bon zanmi ak S\u00E8jiyis Polis, ch\u00E8f lil la. S\u00E8jiyis Polis la te yon nonm lespri. Li f\u00E8 rele Banabas ak S\u00F2l paske li te vle tande paw\u00F2l Bondye a."
        },
        {
          "text": "Men, Elimas (se te non majisyen an nan lang gr\u00E8k) t\u0027ap kenbe t\u00E8t ak yo. Li t\u0027ap chache detounen gouv\u00E8n\u00E8 a pou l\u0027 pa t\u0027 kw\u00E8."
        },
        {
          "text": "Men, S\u00F2l (yo te rele P\u00F2l tou), anba pouvwa Sentespri, fikse je l\u0027 sou majisyen an,"
        },
        {
          "text": "li di li: Ou menm, ou se pitit Satan. Ou plen riz ak mechanste nan k\u00E8 ou, ou pa vle w\u00E8 anyen ki bon. Eske ou p\u0027ap sispann vire travay Bondye a lanv\u00E8?"
        },
        {
          "text": "Koulye a, koute: Bondye pral mete men sou ou: ou pral vin av\u00E8g, ou p\u0027ap w\u00E8 limy\u00E8 sol\u00E8y pou k\u00E8k tan. Menm l\u00E8 a, je Elimas vin bouche, li w\u00E8 tou nwa. Li t\u0027ap vire adwat agoch, li t\u0027ap chache yon moun pou pran men l\u0027 pou kondi li."
        },
        {
          "text": "L\u00E8 gouv\u00E8n\u00E8 a w\u00E8 sak te rive a, li kw\u00E8. Sa te frape l\u0027 anpil l\u00E8 l\u0027 tande tou sa yo t\u0027ap moutre li sou Sey\u00E8 a."
        },
        {
          "text": "P\u00F2l ak kanmarad li yo pran batiman nan lavil Paf\u00F2s, y\u0027 al lavil P\u00E8j nan peyi Panfili. Antan yo la, Jan Mak kite yo, li tounen Jerizal\u00E8m."
        },
        {
          "text": "Yo kite P\u00E8j, yo pousib wout yo jouk yo rive lavil Anti\u00F2ch nan peyi Pisidi. Jou repo a, yo antre nan sinag\u00F2g la, yo chita."
        },
        {
          "text": "Apre moun yo te fin li nan liv lalwa a ak nan liv pwof\u00E8t yo, ch\u00E8f sinag\u00F2g la voye di yo: Fr\u00E8 m\u0027 yo, si nou gen k\u00E8k paw\u00F2l pou ankouraje asanble a, nou m\u00E8t pale koulye a."
        },
        {
          "text": "P\u00F2l leve kanpe, li f\u00E8 yon siy ak men l\u0027, epi li di: Nou menm moun ras Izray\u00E8l, ak nou menm moun l\u00F2t nasyon ki gen krentif pou Bondye, koute mwen."
        },
        {
          "text": "Bondye p\u00E8p Izray\u00E8l la te chwazi zans\u00E8t nou yo. Antan yo t\u0027ap viv tankou etranje nan peyi Lejip, li f\u00E8 p\u00E8p la vin yon kantite. Apre sa, ak f\u00F2s pony\u00E8t li, li f\u00E8 yo soti kite peyi a."
        },
        {
          "text": "Pandan karantan, li pran pasyans ak yo nan dez\u00E8 a."
        },
        {
          "text": "Li detwi s\u00E8t nasyon nan peyi Kanaran, li pran tout t\u00E8 yo, li bay p\u00E8p li a pou pwopryete pa yo,"
        },
        {
          "text": "pou katsansenkant (450) lanne. Apre sa, li mete jij pou k\u00F2mande yo jouk pou rive nan tan pwof\u00E8t Samy\u00E8l."
        },
        {
          "text": "L\u00E8 sa a, yo mande pou yon wa. Bondye ba yo Sayil, pitit gason Kis la, moun branch fanmi Benjamen, pou wa pandan karantan."
        },
        {
          "text": "L\u00E8 li wete Sayil, li ba yo David pou wa. Men sa Bondye te di sou David: Mwen jwenn David, pitit gason Izayi a. Se yon nonm ki f\u00E8 m\u0027 plezi. Li va f\u00E8 tou sa m\u0027 vle l\u0027 f\u00E8."
        },
        {
          "text": "Se Jezi, yonn nan pitit pitit David yo, Bondye mete pou delivre p\u00E8p Izray\u00E8l la, jan l\u0027 te pwom\u00E8t la."
        },
        {
          "text": "Men, anvan Jezi te vini, Jan t\u0027ap mache bay mesaj sa a, li t\u0027ap rele tout p\u00E8p Izray\u00E8l la pou yo te tounen vin jwenn Bondye, pou yo te resevwa bat\u00E8m."
        },
        {
          "text": "L\u00E8 Jan te pr\u00E8t pou fini ak misyon l\u0027 lan, li di p\u00E8p la: Ki moun nou kw\u00E8 mwen ye? Moun n\u0027ap tann lan, se pa mwen. Men, koute, moun sa a ap vini apre mwen. Mwen menm, mwen pa bon ase pou m\u0027 ta demare k\u00F2d sapat ki nan pye li."
        },
        {
          "text": "Fr\u00E8 m\u0027 yo, nou menm moun ras Abraram lan ak nou menm moun l\u00F2t nasyon isit la ki gen krentif pou Bondye, Bondye voye di nou li vin delivre nou."
        },
        {
          "text": "Paske, moun lavil Jerizal\u00E8m ansanm ak ch\u00E8f yo pa t\u0027 konnen ki moun Jezi te ye. Yo pa t\u0027 konprann sans paw\u00F2l pwof\u00E8t yo, paw\u00F2l ki li nan z\u00F2r\u00E8y yo chak jou repo. Men, se yo menm ank\u00F2 ki f\u00E8 tout paw\u00F2l sa yo rive vre l\u00E8 yo te kondannen Jezi."
        },
        {
          "text": "Atout yo pa t\u0027 jwenn anyen nan sa Jezi te f\u00E8 ki pou ta f\u00E8 l\u0027 merite lanm\u00F2, yo te mande Pilat f\u00E8 touye li."
        },
        {
          "text": "L\u00E8 yo fin f\u00E8 tout bagay ki te ekri sou li nan liv yo rive vre, yo desann li sou kwa a, yo mete l\u0027 nan yon kavo."
        },
        {
          "text": "Men, Bondye f\u00E8 l\u0027 leve soti vivan nan lanm\u00F2."
        },
        {
          "text": "Apre sa, pandan plizy\u00E8 jou, moun ki te moute Jerizal\u00E8m soti peyi Galile ansanm av\u00E8k li yo, yo te w\u00E8 l\u0027 ak je yo. Se yo menm k\u0027ap s\u00E8vi l\u0027 temwen koulye a devan p\u00E8p Izray\u00E8l la."
        },
        {
          "text": "Nou menm, nou vin f\u00E8 nou konnen bon nouv\u00E8l sa a isit la. Bagay Bondye te pwom\u00E8t zans\u00E8t nou yo,"
        },
        {
          "text": "li f\u00E8 l\u0027 pou nou ki pitit pitit yo: li f\u00E8 Jezi leve soti vivan nan lanm\u00F2, dapre sa ki ekri nan S\u00F2m de a: Ou se pitit mwen. Depi j\u00F2di a se mwen ki papa ou."
        },
        {
          "text": "Bondye te f\u00E8 konnen li t\u0027ap f\u00E8 l\u0027 soti vivan nan lanm\u00F2 pou l\u0027 pa t\u0027 janm tounen pouriti ank\u00F2. Se sa l\u0027 te f\u00E8 konnen, l\u00E8 l\u0027 te di: M\u0027a ba ou tout benediksyon mwen te pwom\u00E8t David yo, ou m\u00E8t konte sou yo."
        },
        {
          "text": "Se pout\u00E8t sa, yon l\u00F2t kote li di konsa: Ou pa penm\u00E8t moun k\u0027ap s\u00E8vi ou la pouri anba t\u00E8."
        },
        {
          "text": "Men, apre David te fin s\u00E8vi plan Bondye nan mitan moun ki t\u0027ap viv menm l\u00E8 av\u00E8 l\u0027 yo, li mouri. Yo antere l\u0027 menm kote ak zans\u00E8t li yo, epi li pouri anba t\u00E8."
        },
        {
          "text": "Men, moun Bondye te leve soti vivan nan lanm\u00F2 a, li pa janm pouri anba t\u00E8."
        },
        {
          "text": "-(we v\u00E8s\u00E8 pwochen)"
        },
        {
          "text": "Fr\u00E8 m\u0027 yo, nou f\u00E8t pou nou konn sa byen: Bondye voye Jezi f\u00E8 nou konnen l\u0027ap padonnen tout peche nou yo: tout moun ki mete konfyans yo nan Jezi, y\u0027ap delivre anba tout peche lalwa Moyiz pa t\u0027 ka wete pou yo."
        },
        {
          "text": "Atansyon pou bagay pwof\u00E8t yo te di a pa rive nou:"
        },
        {
          "text": "Gade non, nou menm k\u0027ap meprize moun, sezisman pral touye nou. Paske mwen pral f\u00E8 yon travay koulye a nan mitan nou, bagay nou pa ta kw\u00E8, menm si moun ta rakonte nou li."
        },
        {
          "text": "Antan Banabas ak P\u00F2l t\u0027ap soti nan sinag\u00F2g la, moun yo mande yo pou yo tounen jou repo k\u0027ap vini an pou pale sou tout bagay sa yo ank\u00F2."
        },
        {
          "text": "Apre reyinyon an, anpil jwif ak anpil moun l\u00F2t nasyon ki te konv\u00E8ti nan relijyon jwif yo te swiv P\u00F2l ak Banabas. Ap\u00F2t yo menm te pale ak yo, yo te ankouraje yo pou yo rete f\u00E8m nan fav\u00E8 Bondye."
        },
        {
          "text": "Jou repo ki vin apre a, pr\u00E8ske tout moun nan lavil la te sanble pou tande paw\u00F2l Sey\u00E8 a."
        },
        {
          "text": "L\u00E8 jwif yo w\u00E8 foul moun yo, yo pran f\u00E8 jalouzi: yo t\u0027ap demanti tou sa P\u00F2l t\u0027ap di a, yo t\u0027ap joure li."
        },
        {
          "text": "Men, P\u00F2l ak Banabas di yo kareman: Se nou menm premye moun ki pou te resevwa Paw\u00F2l Bondye a. Men, n\u0027ap repouse l\u0027, nou pa konsidere t\u00E8t nou bon ase pou n\u0027 antre nan lavi ki p\u0027ap janm fini an. Enben, koulye a nou pral vire b\u00F2 kote moun l\u00F2t nasyon yo."
        },
        {
          "text": "Men l\u00F2d Bondye te ban nou: Mwen mete ou pou s\u00E8vi yon limy\u00E8 pou l\u00F2t nasyon yo, pou ou kapab ale toupatou sou lat\u00E8, moutre ki jan tout moun ka jwenn delivrans."
        },
        {
          "text": "L\u00E8 moun l\u00F2t nasyon yo tande sa, yo pa t\u0027 manke kontan: yo pran f\u00E8 lwanj paw\u00F2l Bondye a. Tout moun Bondye te chwazi davans pou resevwa lavi ki p\u0027ap janm fini an te kw\u00E8."
        },
        {
          "text": "Paw\u00F2l Bondye a t\u0027ap gaye toupatou nan peyi a."
        },
        {
          "text": "Men, jwif yo moute t\u00E8t medam lasosyete ki te konv\u00E8ti nan relijyon jwif yo, ansanm ak grann\u00E8g lavil yo. Yo tout yo pran p\u00E8sekite P\u00F2l ak Banabas: yo mete yo dey\u00F2 nan peyi a."
        },
        {
          "text": "P\u00F2l ak Banabas souke pousy\u00E8 pye yo sou yo, y\u0027 ale lavil Ikoni\u00F2m."
        },
        {
          "text": "Nan Anti\u00F2ch menm, disip yo te kontan anpil, Sentespri te plen k\u00E8 yo."
        }
      ]
    },
    {
      "VERS": [
        {
          "text": "Nan Ikoni\u00F2m, P\u00F2l ak Banabas antre nan sinag\u00F2g jwif yo tou. Yo pale sit\u00E8lman byen, anpil jwif ak anpil moun l\u00F2t nasyon te kw\u00E8."
        },
        {
          "text": "Men jwif ki pa t\u0027 kw\u00E8 yo moute t\u00E8t moun l\u00F2t nasyon yo, yo f\u00E8 yo vire sou do P\u00F2l ak Banabas."
        },
        {
          "text": "P\u00F2l ak Banabas rete nan lavil la lontan ank\u00F2, yo t\u0027ap f\u00E8 konnen fav\u00E8 Bondye a av\u00E8k anpil konviksyon, paske yo te gen konfyans nan Sey\u00E8 a. Sey\u00E8 a menm te bay disip yo pouvwa f\u00E8 anpil b\u00E8l bagay ak anpil mirak pou l\u0027 te moutre sa yo t\u0027ap di a te vre."
        },
        {
          "text": "Nan lavil la moun te f\u00E8 de kan: yon b\u00F2 te gen patizan jwif yo, l\u00F2t b\u00F2 a te gen patizan ap\u00F2t yo."
        },
        {
          "text": "Jwif yo, moun l\u00F2t nasyon yo ansanm ak ch\u00E8f yo t\u0027ap pare pou maltrete P\u00F2l ak Banabas, pou touye yo ak kout w\u00F2ch."
        },
        {
          "text": "L\u00E8 P\u00F2l ak Banabas w\u00E8 sa, yo kouri met dey\u00F2, y\u0027 al nan peyi Likaoni, yo rete lavil List ak lavil D\u00E8b ak nan vwazinaj yo."
        },
        {
          "text": "Yo t\u0027ap anonse bon nouv\u00E8l la la tou."
        },
        {
          "text": "Nan List te gen yon nonm enfim ki te toujou rete chita, paske de pye l\u0027 yo te paralize. Li te f\u00E8t tou konsa, li pa t\u0027 janm mache menm."
        },
        {
          "text": "Li t\u0027ap koute sa P\u00F2l t\u0027ap di. P\u00F2l fikse je l\u0027 sou li, li w\u00E8 nonm lan te gen kont konfyans nan Bondye pou l\u0027 te geri."
        },
        {
          "text": "P\u00F2l pale byen f\u00F2, li di: Leve, kanpe dwat sou de pye ou yo! Nonm lan vole kanpe, epi li pran mache."
        },
        {
          "text": "L\u00E8 foul moun yo w\u00E8 sa P\u00F2l te f\u00E8 a, yo pran rele an likaonyen, lang peyi a: Men bondye yo pran f\u00F2m moun, yo desann vin jwenn nou."
        },
        {
          "text": "Yo rele Banabas Zeyis, yo rele P\u00F2l Em\u00E8s paske se li menm ki t\u0027ap pale."
        },
        {
          "text": "Pr\u00E8t ki s\u00E8vi nan tanp Zeyis ki te b\u00F2 p\u00F2tay lavil la mennen k\u00E8k towo b\u00E8f ak kolye fl\u00E8 devan p\u00F2tay la. Ansanm ak p\u00E8p la, yo t\u0027ap pare pou yo te f\u00E8 ofrann b\u00E8t pou yo touye bay P\u00F2l ak Banabas."
        },
        {
          "text": "L\u00E8 ap\u00F2t yo tande sa, yo chire rad sou yo, yo kouri nan mitan foul la, yo pale byen f\u00F2, yo t\u0027ap di:"
        },
        {
          "text": "Mezanmi, sa n\u0027ap f\u00E8 konsa? Nou se moun tankou nou tou: nou vin isit la anonse nou yon bon nouv\u00E8l: Se pou nou kite tout zid\u00F2l sa yo ki pa vo anyen pou n\u0027 vire b\u00F2 kot Bondye ki vivan an. Se li menm ki f\u00E8 sy\u00E8l la, t\u00E8 a, lanm\u00E8 a ansanm ak tout sa ki ladan yo."
        },
        {
          "text": "Nan tan lontan, li te kite tout nasyon swiv chemen pa yo."
        },
        {
          "text": "Men, li te toujou ap f\u00E8 yo konnen ki moun li ye, li te f\u00E8 anpil byen pou yo: li ban nou lapli ki soti nan sy\u00E8l la ak sezon rek\u00F2t. Li ban nou manje an kantite, epi li f\u00E8 k\u00E8 nou kontan anpil."
        },
        {
          "text": "Menm av\u00E8k tout paw\u00F2l sa yo, se pa t\u0027 ti traka anvan ap\u00F2t yo te resi rive anpeche moun yo f\u00E8 ofrann b\u00E8t yo."
        },
        {
          "text": "K\u00E8k jwif soti Anti\u00F2ch (ki nan peyi Pisidi) ak Ikoni\u00F2m. Yo pran t\u00E8t foul la, yo kalonnen P\u00F2l kout w\u00F2ch pou yo touye li. Apre sa, yo trennen l\u0027 mete andey\u00F2 lavil la, yo te kw\u00E8 l\u0027 te mouri."
        },
        {
          "text": "Men, l\u00E8 disip yo vin sanble b\u00F2 kote l\u0027, li leve kanpe, epi l\u0027 tounen antre nan lavil la. Nan denmen, li pati av\u00E8k Banabas, y\u0027 al lavil D\u00E8b."
        },
        {
          "text": "P\u00F2l ak Banabas anonse bon nouv\u00E8l la nan lavil D\u00E8b. Yo te f\u00E8 anpil disip la. Apre sa, yo tounen, yo pase List, Ikoni\u00F2m, Anti\u00F2ch (ki nan peyi Pisidi)."
        },
        {
          "text": "Yo t\u0027ap bay disip yo f\u00F2s, yo t\u0027ap ankouraje yo pou yo rete f\u00E8m nan konfyans yo. Yo t\u0027ap di yo: Nou gen pou nou soufri anpil anvan pou n\u0027 antre nan peyi kote Bondye wa a."
        },
        {
          "text": "Nan chak legliz, yo chwazi k\u00E8k ch\u00E8f fanmi. Yo f\u00E8 j\u00E8n, yo lapriy\u00E8. Apre sa, yo renm\u00E8t yo nan men Bondye, Sey\u00E8 ki te gen tout konfyans yo a."
        },
        {
          "text": "Yo trav\u00E8se peyi Pisidi, yo rive nan Panfili."
        },
        {
          "text": "Yo anonse paw\u00F2l Bondye a lavil P\u00E8j. Apre sa, yo desann Atali."
        },
        {
          "text": "Antan yo la, yo pran batiman pou Anti\u00F2ch. Se la nan menm Anti\u00F2ch sa a yo te renm\u00E8t yo nan men Bondye ki te ba yo fav\u00E8 l\u0027 pou yo te al f\u00E8 tout travay yo sot f\u00E8 a."
        },
        {
          "text": "L\u00E8 yo rive Anti\u00F2ch, yo reyini legliz la, yo rakonte tou sa Bondye te ba yo pouvwa f\u00E8 pou li, ki jan li te louvri p\u00F2t pou moun ki pa jwif yo kapab kw\u00E8 tou."
        },
        {
          "text": "Apre sa, yo rete lontan av\u00E8k disip Anti\u00F2ch yo."
        }
      ]
    },
    {
      "VERS": [
        {
          "text": "K\u00E8k mesye soti nan peyi Jide rive lavil Anti\u00F2ch. Yo t\u0027ap moutre fr\u00E8 yo yon bann bagay, yo t\u0027ap di: Bondye p\u0027ap kapab delivre nou si yo pa sikonsi nou, jan lalwa Moyiz mande l\u0027 la."
        },
        {
          "text": "P\u00F2l ak Banabas pa t\u0027 dak\u00F2 menm ak moun sa yo. Sa te f\u00E8 yon gwo diskisyon. Se konsa, fr\u00E8 yo deside voye P\u00F2l, Banabas ansanm ak k\u00E8k l\u00F2t moun Anti\u00F2ch moute Jerizal\u00E8m pou regle keksyon sa a ak ap\u00F2t yo ansanm ak ch\u00E8f fanmi yo."
        },
        {
          "text": "Se legliz la ki te voye yo f\u00E8 vwayaj sa a. Yo pase nan Finisi ak nan Samari. Sou tout wout la, yo t\u0027ap rakonte ki jan moun ki pa jwif yo te tounen vin jwenn Bondye. Tout fr\u00E8 yo te kontan anpil l\u00E8 yo tande sa."
        },
        {
          "text": "L\u00E8 yo rive Jerizal\u00E8m, tout legliz la, ap\u00F2t yo ak ch\u00E8f fanmi yo te byen resevwa yo. P\u00F2l ak Banabas rakonte moun Jerizal\u00E8m yo tou sa Bondye te ba yo pouvwa f\u00E8 pou li."
        },
        {
          "text": "Se l\u00E8 sa a k\u00E8k disip, ansyen patizan farizyen yo, kanpe, yo di: Se pou n\u0027 sikonsi moun l\u00F2t nasyon yo tou. Se pou n\u0027 mande yo pou yo obeyi lalwa Moyiz la tou."
        },
        {
          "text": "Ap\u00F2t yo ak ch\u00E8f fanmi yo sanble pou egzaminen keksyon an."
        },
        {
          "text": "L\u00E8 yo fin diskite kont yo, Py\u00E8 kanpe, li di yo: Fr\u00E8 m\u0027 yo, nou konnen ki jan, depi lontan, Bondye te chwazi m\u0027 nan nou tout pou m\u0027 anonse bon nouv\u00E8l la bay moun l\u00F2t nasyon yo, pou yo menm tou, yo ka tande l\u0027 pou yo rive kw\u00E8 nan Bondye."
        },
        {
          "text": "Enben, Bondye ki konnen sa ki nan k\u00E8 moun, li moutre nou ki jan li menm li asepte yo: li ba yo Sentespri menm jan li te f\u00E8 l\u0027 pou nou an."
        },
        {
          "text": "Li pa t\u0027 f\u00E8 okenn diferans ant yo menm ak nou menm: nou w\u00E8 li lave k\u00E8 yo paske yo te kw\u00E8 nan li."
        },
        {
          "text": "Koulye a, poukisa pou n\u0027ap seye f\u00E8 plan ak Bondye konsa, l\u00E8 nou vle f\u00E8 disip yo pote yon chay ni zans\u00E8t nou ni nou menm nou pa t\u0027 ka pote?"
        },
        {
          "text": "Okontr\u00E8, nou kw\u00E8 se yon fav\u00E8 Jezikri f\u00E8 nou l\u00E8 l\u0027 delivre nou, menm jan li f\u00E8 l\u0027 pou yo tou."
        },
        {
          "text": "Apre sa, tout moun pe bouch yo, yo t\u0027ap koute Banabas ak P\u00F2l ki t\u0027ap rakonte tout b\u00E8l bagay ak tout mirak Bondye te ba yo pouvwa f\u00E8 pou li nan mitan moun l\u00F2t nasyon yo."
        },
        {
          "text": "L\u00E8 yo fin pale, Jak pran lapaw\u00F2l, li di: Fr\u00E8 m\u0027 yo, koute mwen."
        },
        {
          "text": "Simon f\u00E8k esplike nou ki jan, depi nan konmansman, Bondye te pran swen moun l\u00F2t nasyon yo pou l\u0027 te ka chwazi nan mitan yo yon p\u00E8p ki pou pote non li."
        },
        {
          "text": "Sou pwen sa a, paw\u00F2l pwof\u00E8t yo dak\u00F2 n\u00E8t. Men sa ki ekri nan Liv la:"
        },
        {
          "text": "Apre sa, m\u0027a retounen. Se Bondye k\u0027ap pale. M\u0027a rebati kay David la ki te fin tonbe, m\u0027a repare mazi li yo, m\u0027a kanpe kay li a ank\u00F2."
        },
        {
          "text": "Konsa, tout l\u00F2t moun yo va chache Bondye, ansanm ak tout nasyon mwen chwazi pou pote non mwen."
        },
        {
          "text": "Men sa Bondye di. Se li menm ki f\u00E8 nou konnen bagay sa yo depi lontan."
        },
        {
          "text": "Se pout\u00E8t sa, mwen menm, Jak, mwen kw\u00E8 nou pa dwe antrave moun l\u00F2t nasyon yo ki vin jwenn Bondye."
        },
        {
          "text": "Men, ann ekri yo, ann mande yo pou yo pa manje vyann b\u00E8t yo te ofri pou touye pou zid\u00F2l, pou yo egzante tout dez\u00F2d lach\u00E8, pou yo pa manje ni vyann b\u00E8t ki mouri toufe, ni san."
        },
        {
          "text": "Paske, depi lontan lontan, y\u0027ap f\u00E8 konnen lalwa Moyiz la nan tout lavil yo. Se chak jou repo y\u0027ap li l\u0027 pou yo nan sinag\u00F2g yo."
        },
        {
          "text": "L\u00E8 sa a, ap\u00F2t yo, ch\u00E8f fanmi yo ansanm ak tout legliz la deside pou yo chwazi k\u00E8k moun pami yo ki pou vwayaje al Anti\u00F2ch ansanm ak P\u00F2l ak Banabas. Yo chwazi Jid, ki te rele Basabas, ak Silas, de moun fr\u00E8 yo te respekte anpil."
        },
        {
          "text": "Yo te ba yo l\u00E8t sa a pote ale: Ap\u00F2t yo ak ch\u00E8f fanmi yo, ki fr\u00E8 nou, voye bonjou pou tout fr\u00E8 nan moun l\u00F2t nasyon yo k\u0027ap viv nan lavil Anti\u00F2ch, nan peyi Siri ak nan peyi Silisi."
        },
        {
          "text": "Nou te vin konnen te gen moun ki soti b\u00F2 isit la al lakay nou. Yo pa t\u0027 manke boulv\u00E8se nou, yo pa t\u0027 manke fatige nou ak paw\u00F2l yo t\u0027ap di. Men, nou menm nou pa t\u0027 ba yo okenn l\u00F2d konsa."
        },
        {
          "text": "Se pout\u00E8t sa, nou tout ki isit la, nou tonbe dak\u00F2 pou nou chwazi k\u00E8k delege n\u0027ap voye b\u00F2 kote nou. Y\u0027ap vwayaje ansanm ak P\u00F2l ak Banabas, de fr\u00E8 nou renmen anpil,"
        },
        {
          "text": "ki te riske lavi yo pou non Jezikri, Sey\u00E8 nou an."
        },
        {
          "text": "Se konsa, nou voye Jid ak Silas ki va ban nou menm mesaj la ak pw\u00F2p bouch yo."
        },
        {
          "text": "Pou Sentespri a ak pou nou menm, men sa nou jwenn ki bon pou di nan keksyon sa a: Nou p\u0027ap mete l\u00F2t chay sou zep\u00F2l nou pase sa n\u0027 dwe mete."
        },
        {
          "text": "Pa manje vyann b\u00E8t ki te ofri pou zid\u00F2l, pa manje san, pa manje vyann b\u00E8t ki mouri toufe, egzante tout dez\u00F2d lach\u00E8. N\u0027a f\u00E8 byen si nou pa f\u00E8 bagay sa yo. Bondye ak nou!"
        },
        {
          "text": "Apre sa, moun legliz Jerizal\u00E8m yo kite delege yo ale. Delege yo pati pou Anti\u00F2ch. L\u00E8 yo rive, yo sanble tout moun ki te kw\u00E8 yo, yo renm\u00E8t yo l\u00E8t la."
        },
        {
          "text": "L\u00E8 yo fin li l\u00E8t la pou yo, tout moun te kontan pou b\u00E8l ankourajman l\u00E8t la te pote ba yo."
        },
        {
          "text": "Jid ak Silas te de pwof\u00E8t. Yo pale lontan av\u00E8k fr\u00E8 yo, yo ba yo kont ankourajman ak f\u00F2s."
        },
        {
          "text": "Yo pase k\u00E8k tan nan lavil Anti\u00F2ch. Apre sa, fr\u00E8 yo swate yo b\u00F2n vwayaj ak k\u00E8 poze. Yo menm, yo tounen ale jwenn moun ki te voye yo."
        },
        {
          "text": "Men, Silas te pran desizyon pou l\u0027 te rete."
        },
        {
          "text": "P\u00F2l ak Banabas pase k\u00E8k tan nan Anti\u00F2ch. Ansanm ak anpil l\u00F2t fr\u00E8, yo t\u0027ap moutre moun yo anpil bagay, yo t\u0027ap f\u00E8 yo konnen paw\u00F2l Sey\u00E8 a."
        },
        {
          "text": "K\u00E8k tan apre, P\u00F2l di Banabas konsa: Ann al vizite fr\u00E8 yo ki nan tout lavil kote nou te anonse Paw\u00F2l Sey\u00E8 a. Ann al w\u00E8 ki jan yo ye."
        },
        {
          "text": "Banabas te vle mennen Jan ki te gen ti non Mak la av\u00E8k yo."
        },
        {
          "text": "Men, P\u00F2l pa t\u0027 kw\u00E8 se te yon bon lide pou yo te mennen l\u0027, paske, d\u00E8nye fwa a, li te pati kite yo nan Panfili, li pa t\u0027 rete n\u00E8t ak yo jouk vwayaj la te fini."
        },
        {
          "text": "L\u00E8 sa a, yon diskisyon byen cho leve ant P\u00F2l ak Banabas, t\u00E8lman yo separe yonn ak l\u00F2t. Banabas pran Mak av\u00E8k li, yo pran yon batiman, y\u0027 ale lil Chip."
        },
        {
          "text": "P\u00F2l menm chwazi Silas. Apre fr\u00E8 yo fin renm\u00E8t li nan men Bondye k\u0027ap ba l\u0027 fav\u00E8 l\u0027, li pati."
        },
        {
          "text": "Li pase nan peyi Siri ak peyi Silisi; sou tout wout la li t\u0027ap f\u00F2tifye legliz yo nan konfyans yo nan Bondye."
        }
      ]
    },
    {
      "VERS": [
        {
          "text": "Apre sa, P\u00F2l ale lavil D\u00E8b epi l\u0027 rive lavil List. Nan List te gen yon disip yo rele Timote. Manman l\u0027 te yon jwif ki te kw\u00E8 nan Jezi tou, men papa l\u0027 te yon moun peyi Lagr\u00E8s."
        },
        {
          "text": "Fr\u00E8 ki t\u0027ap viv nan List ak Ikoni\u00F2m yo te bay bon rap\u00F2 pou Timote."
        },
        {
          "text": "P\u00F2l te vle mennen l\u0027 av\u00E8k li. Li pran l\u0027, li sikonsi l\u0027 paske tout jwif ki te nan peyi a te konnen papa Timote te gr\u00E8k."
        },
        {
          "text": "Nan tout lavil kote yo pase yo te mete disip yo an konesans desizyon ap\u00F2t yo ak ansyen yo te pran lavil Jerizal\u00E8m, yo t\u0027ap mande yo pou yo te soum\u00E8t devan desizyon an."
        },
        {
          "text": "Tout legliz yo t\u0027ap vin pi f\u00E8m nan lafwa, chak jou yo t\u0027ap gen plis moun toujou."
        },
        {
          "text": "Sentespri pa t\u0027 kite P\u00F2l ak Timote al anonse paw\u00F2l Bondye a nan pwovens Lazi a. Se sak f\u00E8 yo te pase nan z\u00F2n Friji ak z\u00F2n Galasi san rete."
        },
        {
          "text": "L\u00E8 yo rive toupre lavil Mizi, yo te vle ale Bitini, men Lespri Jezi a pa t\u0027 p\u00E8m\u00E8t yo f\u00E8 sa."
        },
        {
          "text": "Yo pase nan Mizi san rete, yo desann lavil Twoas."
        },
        {
          "text": "Nan mitan lannwit, P\u00F2l f\u00E8 yon vizyon: li w\u00E8 yon nonm ki te soti peyi Masedwan kanpe devan l\u0027 ki t\u0027ap di li: Tanpri, vin nan peyi Masedwan, vin pote nou sekou."
        },
        {
          "text": "Apre P\u00F2l te f\u00E8 vizyon sa a, lamenm nou chache pou n\u0027 ale peyi Masedwan. Nou te s\u00E8ten se Bondye menm ki te rele nou pou n\u0027 te al pote bon nouv\u00E8l la bay moun ki nan peyi sa a."
        },
        {
          "text": "Nou pran batiman lavil Twoas, nou f\u00E8 vwal tou dwat pou lil Samotras. Apre yon jou, nou rive lavil Neapolis."
        },
        {
          "text": "Antan nou la, n\u0027 al lavil Filip, premye lavil nan distrik Masedwan lan: Se te yonn nan koloni sou z\u00F2d lavil W\u00F2m yo. Nou pase plizy\u00E8 jou nan lavil sa a."
        },
        {
          "text": "Jou repo a, nou soti, n\u0027 al l\u00F2t b\u00F2 p\u00F2tay lavil la b\u00F2 larivy\u00E8 a. Nou t\u0027ap chache kote jwif yo te konn lapriy\u00E8 a. Nou chita, nou t\u0027ap pale ak fanm ki te sanble la yo."
        },
        {
          "text": "Yonn ladan yo te rele Lidi. Se te moun lavil Tiyati, yon machann b\u00E8l twal koul\u00E8 wouj yo vann byen ch\u00E8 a. Li te konv\u00E8ti nan relijyon jwif yo. Li t\u0027ap koute nou. Sey\u00E8 a louvri lespri l\u0027 pou l\u0027 te swiv tou sa P\u00F2l t\u0027ap di."
        },
        {
          "text": "Li resevwa bat\u00E8m, li menm ansanm ak tout fanmi li. Apre sa, li envite nou vin lakay li. Li di nou: Se pou n\u0027 vini, se pou n\u0027 f\u00E8 ladesant lakay mwen, si nou kw\u00E8 mwen mete konfyans mwen tout bon nan Sey\u00E8 a. Se konsa li f\u00F2se nou rete lakay li."
        },
        {
          "text": "Yon jou nou tapral kote yo konn lapriy\u00E8 a, nou kontre ak yon tifi. Se te yon s\u00E8vant, li te gen yon move lespri sou li ki te f\u00E8 l\u0027 konn pase kat pou moun. L\u00E8 konsa tifi a te f\u00E8 m\u00E8t li yo f\u00E8 anpil lajan."
        },
        {
          "text": "Li tanmen swiv P\u00F2l ak nou, li t\u0027ap rele byen f\u00F2: Mesye sa yo se s\u00E8vit\u00E8 Bondye ki anwo nan sy\u00E8l la. Y\u0027ap f\u00E8 nou konnen chemen pou n\u0027 pran pou n\u0027 ka jwenn delivrans."
        },
        {
          "text": "Li t\u0027ap f\u00E8 sa pandan plizy\u00E8 jou. P\u00F2l menm te bouke ak fi a. Li vire, li di lespri a: Nan non Jezikri, mwen ba ou l\u00F2d, soti sou fi a. Menm l\u00E8 a, lespri a soti sou li."
        },
        {
          "text": "L\u00E8 m\u00E8t s\u00E8vant lan w\u00E8 yo te p\u00E8di tout espwa f\u00E8 lajan ak tifi a, yo mete men sou P\u00F2l ak Silas, yo trennen yo sou plas piblik la devan otorite yo."
        },
        {
          "text": "Yo mennen yo devan ch\u00E8f lavil W\u00F2m yo, epi yo di: Mesye sa yo ap f\u00E8 dez\u00F2d nan lavil nou an. Se jwif yo ye."
        },
        {
          "text": "Y\u0027ap plede moutre moun yo yon bann bagay lalwa nou an pa p\u00E8m\u00E8t. Nou menm, se moun lavil W\u00F2m nou ye, nou pa ka asepte f\u00E8 bagay sa yo."
        },
        {
          "text": "Foul moun yo te moute kont yo tou. Ch\u00E8f women yo f\u00E8 rache rad ki te sou P\u00F2l ak Silas, epi yo bay l\u00F2d pou bat yo ak fw\u00E8t."
        },
        {
          "text": "Apre yo fin bat yo byen bat, yo mete yo nan prizon. Yo bay ch\u00E8f prizon an l\u00F2d pou veye mesye yo byen."
        },
        {
          "text": "L\u00E8 l\u0027 resevwa l\u00F2d sa a, ch\u00E8f prizon an mete yo nan kacho ki jouk nan fon prizon an. Epi l\u0027 mete pye yo nan s\u00E8p."
        },
        {
          "text": "V\u00E8 menwi konsa, P\u00F2l ak Silas t\u0027ap lapriy\u00E8, yo t\u0027ap chante f\u00E8 lwanj pou Bondye. L\u00F2t prizonye yo menm t\u0027ap koute."
        },
        {
          "text": "Epi, yo rete konsa, t\u00E8 a pran tranble byen f\u00F2, li souke prizon an jouk nan fondasyon li. Menm l\u00E8 a, tout p\u00F2t prizon yo louvri, chenn tout prizonye yo kase."
        },
        {
          "text": "Ch\u00E8f prizon an leve. L\u00E8 l\u0027 w\u00E8 tout p\u00F2t prizon yo louvri, li rale nepe l\u0027, li tapral touye t\u00E8t li paske li te kw\u00E8 prizonye yo te sove."
        },
        {
          "text": "Men, P\u00F2l kriye byen f\u00F2: Pa f\u00E8 t\u00E8t ou mal. Nou tout la."
        },
        {
          "text": "L\u00E8 ch\u00E8f prizon tande sa, li mande yon chand\u00E8l, li kouri nan kacho a. Li lage k\u00F2 l\u0027 at\u00E8 nan pye P\u00F2l ak Silas. Li t\u0027ap tranble kou yon f\u00E8y bwa t\u00E8lman li te p\u00E8."
        },
        {
          "text": "Apre sa, li f\u00E8 yo soti, li mande yo: Mesye, kisa m\u0027 dwe f\u00E8 pou m\u0027 delivre?"
        },
        {
          "text": "Yo reponn li: Mete konfyans ou nan Sey\u00E8 Jezi, epi wava delivre, ou menm ansanm ak tout fanmi ou."
        },
        {
          "text": "Epi yo f\u00E8 l\u0027 konnen paw\u00F2l Sey\u00E8 a, limenm ansanm ak tout moun ki te lakay li."
        },
        {
          "text": "Menm l\u00E8 a, nan mitan lannwit lan, li pran yo, li mete renm\u00E8d sou tout kote yo te blese. L\u00E8fini, P\u00F2l ak Silas batize l\u0027 ansanm ak tout fanmi li."
        },
        {
          "text": "Ch\u00E8f prizon an f\u00E8 yo moute lakay li, li ba yo manje. Nonm lan te kontan anpil ansanm ak tout fanmi l\u0027 paske koulye a yo te kw\u00E8 nan Bondye."
        },
        {
          "text": "L\u00E8 sol\u00E8y fin leve, ch\u00E8f moun lavil W\u00F2m yo voye gad di ch\u00E8f prizon an: Lage mesye yo."
        },
        {
          "text": "Ch\u00E8f prizon an ale di P\u00F2l: Ch\u00E8f yo voye di pou yo lage nou. Nou m\u00E8t soti koulye a. Ale ak k\u00E8 poze."
        },
        {
          "text": "Men, P\u00F2l di gad yo konsa: Gade non! Se sitwayen lavil W\u00F2m nou ye wi. Yo bat nou devan tout moun san yo pa jije nou jan yo te dwe f\u00E8 l\u0027 la. Apre sa, yo mete nou nan prizon. Koulye a yo vle lage nou an kach\u00E8t. Non, nou pa nan sa. Se ch\u00E8f moun lavil W\u00F2m yo menm ki pou vin mete nou dey\u00F2."
        },
        {
          "text": "Gad yo al rap\u00F2te paw\u00F2l sa yo bay ch\u00E8f yo. L\u00E8 ch\u00E8f yo tande se sitwayen lavil W\u00F2m mesye yo te ye, yo soti p\u00E8."
        },
        {
          "text": "Yo vin eskize yo b\u00F2 kote ap\u00F2t yo, yo lage yo. L\u00E8fini yo mande yo pou kite lavil la."
        },
        {
          "text": "L\u00E8 ap\u00F2t yo soti nan prizon an, yo antre lakay Lidi. Yo w\u00E8 fr\u00E8 yo, yo ba yo k\u00E8k paw\u00F2l ankourajman, epi yo pati, y\u0027 ale."
        }
      ]
    },
    {
      "VERS": [
        {
          "text": "Yo pase lavil Anfipolis ak lavil Apoloni, yo rive lavil Tesalonik kote jwif yo te gen yon sinag\u00F2g."
        },
        {
          "text": "Jan l\u0027 te konn f\u00E8 a, P\u00F2l antre nan sinag\u00F2g la. Pandan twa jou repo li diskite ak jwif yo sou sak te ekri nan Liv yo."
        },
        {
          "text": "Li t\u0027ap ba yo esplikasyon, li t\u0027ap moutre yo ki jan, dapre sa ki te ekri a, Kris la te gen pou l\u0027 soufri, li te gen pou l\u0027 te leve soti vivan nan lanm\u00F2. Li t\u0027ap di yo: Jezi m\u0027ap f\u00E8 nou konnen an, se li menm ki Kris la."
        },
        {
          "text": "Te genyen nan jwif yo ki te kw\u00E8, yo pran mache ansanm ak P\u00F2l ak Silas. Se konsa yon bann moun peyi Lagr\u00E8s ki te konv\u00E8ti nan relijyon jwif yo ansanm ak anpil gran medam te kw\u00E8 tou."
        },
        {
          "text": "Men, jwif yo t\u0027ap f\u00E8 jalouzi anpil. Yo pran k\u00E8k vakabon yo jwenn nan lari a ak yo, yo sanble yon foul moun, yo mache f\u00E8 dez\u00F2d nan tout lavil la."
        },
        {
          "text": "Yo rive devan kay Jazon, yo antre al chache P\u00F2l ak Silas pou mennen yo devan p\u00E8p la. L\u00E8 yo pa jwenn yo, yo trennen Jazon ansanm ak k\u00E8k fr\u00E8 devan ch\u00E8f yo ki nan lavil la. Yo pran pale byen f\u00F2, yo t\u0027ap di: Mesye sa yo ap mache f\u00E8 dez\u00F2d toupatou. Men, koulye a yo rive jouk isit la."
        },
        {
          "text": "Jazon menm resevwa mesye yo lakay li. Mesye sa yo ap aji kont lalwa Seza: y\u0027ap di gen yon l\u00F2t wa yo rele Jezi."
        },
        {
          "text": "Jwif yo te mete foul moun yo ansanm ak ch\u00E8f yo ank\u00F2l\u00E8 anpil av\u00E8k paw\u00F2l sa a."
        },
        {
          "text": "Jazon ak l\u00F2t fr\u00E8 yo te blije f\u00E8 yon depo lajan pou ch\u00E8f yo te ka lage yo."
        },
        {
          "text": "L\u00E8 sol\u00E8y fin kouche, fr\u00E8 yo f\u00E8 P\u00F2l ak Silas pati pou lavil Bere. L\u00E8 yo rive la, y\u0027 al nan sinag\u00F2g jwif yo."
        },
        {
          "text": "Jwif Bere yo te gen pi bon santiman pase sa Tesalonik yo: yo te resevwa paw\u00F2l la byen vit san traka. Chak jou yo t\u0027ap egzaminen sa ki te ekri nan Liv la pou w\u00E8 si sa P\u00F2l t\u0027ap di yo a se vre."
        },
        {
          "text": "Anpil ladan yo te kw\u00E8. Konsa, anpil gran medam ak anpil gason nan moun peyi Lagr\u00E8s yo te kw\u00E8."
        },
        {
          "text": "Men, l\u00E8 jwif Tesalonik yo vin konnen P\u00F2l t\u0027ap f\u00E8 konnen paw\u00F2l Bondye a nan Bere tou, yo pati pou Bere. L\u00E8 yo rive, yo k\u00F2manse f\u00E8 dez\u00F2d, yo t\u0027ap moute t\u00E8t foul moun yo."
        },
        {
          "text": "L\u00E8 fr\u00E8 yo w\u00E8 sa, yo f\u00E8 P\u00F2l pati ale jouk b\u00F2 lanm\u00E8 a. Men, Silas ak Timote te rete Bere."
        },
        {
          "text": "Moun ki t\u0027ap kondi P\u00F2l yo mennen l\u0027 jouk lavil At\u00E8n. Apre sa, yo tounen Bere. P\u00F2l menm te voye l\u00F2d bay Silas ak Timote pou yo te vin jwenn li touswit."
        },
        {
          "text": "Antan P\u00F2l t\u0027ap tann Silas ak Timote lavil At\u00E8n, sa te nwi lespri l\u0027 anpil l\u00E8 l\u0027 w\u00E8 ki jan lavil la te plen zid\u00F2l."
        },
        {
          "text": "Li t\u0027ap diskite nan sinag\u00F2g la av\u00E8k jwif yo ansanm ak moun l\u00F2t nasyon yo ki te konv\u00E8ti nan relijyon jwif yo. Apre sa, chak jou li t\u0027ap diskite tou sou plas piblik la av\u00E8k tout moun li te kontre la."
        },
        {
          "text": "K\u00E8k filoz\u00F2f ki t\u0027ap swiv prensip patizan Epiki yo ak patizan Zenon yo t\u0027ap pale av\u00E8k li. Gen ladan yo ki t\u0027ap di: Kisa palad\u00F2 sa a vle di la a? Gen l\u00F2t moun ki t\u0027ap di: Gen l\u00E8 l\u0027ap pale sou yon l\u00F2t kalite bondye. Yo t\u0027ap di sa paske P\u00F2l t\u0027ap pale yo sou Jezi, li t\u0027ap di yo ki jan m\u00F2 yo gen pou yo leve vivan ank\u00F2."
        },
        {
          "text": "L\u00E8 sa a, yo pran l\u0027, yo mennen l\u0027 nan Aewopaj la. Epi yo di li: Nou ta renmen konnen tout bagay n\u00E8f sa yo w\u0027ap montre moun yo la a."
        },
        {
          "text": "W\u0027ap di yon bann bagay dw\u00F2l nan z\u00F2r\u00E8y nou. Nou ta renmen konnen sa yo vle di."
        },
        {
          "text": "(Se te abitid tout moun lavil At\u00E8n ak tout moun l\u00F2t nasyon ki rete nan lavil la, pou yo pase tout tan yo ap pale osinon ap koute tout kalite paw\u00F2l ki f\u00E8k par\u00E8t.)"
        },
        {
          "text": "L\u00E8 sa a, P\u00F2l kanpe nan mitan Aewopaj la, li di: Nou menm moun At\u00E8n, mwen w\u00E8 nou se moun ki renmen relijyon anpil."
        },
        {
          "text": "Mwen di nou sa, paske, antan m\u0027ap pwonmennen nan lavil nou an, mwen w\u00E8 tout kote nou f\u00E8 s\u00E8vis. Epi nan gade konsa, mwen jwenn yon lot\u00E8l kote yo ekri: Pou Bondye nou pa konnen an. Enben, Bondye n\u0027ap s\u00E8vi san nou pa konnen l\u0027 lan, se li menm m\u0027ap f\u00E8 nou konnen la a."
        },
        {
          "text": "Bondye ki f\u00E8 lemonn antye ak tou sa ki ladan l\u0027, se li menm ki M\u00E8t sy\u00E8l la ak t\u00E8 a. Li pa rete nan kay moun bati ak men yo."
        },
        {
          "text": "Li pa bezwen pou moun travay ba l\u0027 anyen non plis, paske se li menm ki bay moun lavi, ki f\u00E8 yo respire, ki ba yo tout l\u00F2t bagay."
        },
        {
          "text": "Se li menm tou ki kreye tout nasyon ki rete toupatou sou lat\u00E8. Li f\u00E8 yo tout soti nan yon s\u00E8l moun. Li te fikse davans tan ki pou yo chak, ak limit kote pou yo chak rete."
        },
        {
          "text": "Li f\u00E8 tou sa pou yo ka chache l\u0027, pou yo ta ka rive jwenn li l\u00E8 yo seye pran kontak av\u00E8k li. Men, Bondye pa pi lwen okenn nan nou pase sa."
        },
        {
          "text": "Paske, se nan li nou gen lavi, se nan li nou ka bay k\u00F2 nou mouvman, se nan li nou gen legzistans. Gen nan po\u00E8t nou yo ki te di menm bagay la: Nou menm tou, nou se pitit li."
        },
        {
          "text": "Si nou se pitit li, nou pa dwe mete nan t\u00E8t nou Bondye tankou yon moso l\u00F2, yon moso lajan osinon yon moso w\u00F2ch moun travay ak ladr\u00E8s pou f\u00E8 yon p\u00F2tre ki soti nan t\u00E8t yo."
        },
        {
          "text": "Men, Bondye f\u00E8men je l\u0027 sou tout tan sa yo moun pase nan liyorans. Koulye a li rele yo tout, kote yo ye, pou yo tounen vin jwenn li."
        },
        {
          "text": "Se konsa tou, li fikse yon jou l\u00E8 li gen pou l\u0027 jije tout moun san patipri: li chwazi yon nonm pou sa. Li bay tout moun pr\u00E8v la l\u00E8 l\u0027 f\u00E8 nonm sa a leve soti vivan nan lanm\u00F2."
        },
        {
          "text": "L\u00E8 yo tande P\u00F2l di moun mouri ka leve, te gen ladan yo ki pran pase l\u0027 nan betiz. Gen l\u00F2t menm ki t\u0027ap di li: N\u0027a tande koze sa a yon l\u00F2t jou."
        },
        {
          "text": "Se konsa P\u00F2l soti nan mitan yo."
        },
        {
          "text": "Men, atousa, te gen ladan yo ki te dak\u00F2 pou yo te mache ak P\u00F2l epi ki te kw\u00E8. Pami yo te gen Deni, manm Aewopaj la, yon fanm yo te rele Damaris ak k\u00E8k l\u00F2t ank\u00F2."
        }
      ]
    },
    {
      "VERS": [
        {
          "text": "Apre sa, P\u00F2l pati, li kite lavil At\u00E8n, li ale lavil Korent."
        },
        {
          "text": "Rive la, li kontre yon jwif yo te rele Akilas, moun peyi Pon, ki te f\u00E8k rive soti Itali ansanm ak madanm li yo te rele Prisil, apre Seza Kl\u00F2d te bay l\u00F2d pou tout jwif te kite lavil W\u00F2m. P\u00F2l al w\u00E8 yo,"
        },
        {
          "text": "epi l\u0027 rete lakay yo. Li t\u0027ap travay ansanm ak yo paske li te gen menm metye ak yo: li te konn f\u00E8 tant an twal."
        },
        {
          "text": "Chak jou repo, P\u00F2l te pran lapaw\u00F2l nan sinag\u00F2g la, li t\u0027ap chache pran t\u00E8t anpil jwif ak anpil moun peyi Lagr\u00E8s."
        },
        {
          "text": "Men, l\u00E8 Silas ak Timote rive soti Masedwan, P\u00F2l te bay tout tan l\u0027 pou travay predikasyon an s\u00E8lman: li t\u0027ap bay jwif yo tout kalite pr\u00E8v pou moutre yo Jezi se Kris yo t\u0027ap tann lan."
        },
        {
          "text": "Men, jwif yo pran kenbe t\u00E8t av\u00E8k li, yo t\u0027ap joure l\u0027. L\u00E8 l\u0027 w\u00E8 sa, li souke pousy\u00E8 ki te sou rad li, epi l\u0027 di yo: Si nou peri, se nou ki chache sa. Se p\u0027ap f\u00F2t mwen. Depi koulye a m\u0027ap vire k\u00F2 m\u0027 b\u00F2 kot moun ki pa jwif yo."
        },
        {
          "text": "Konsa li soti, li ale lakay Titris Jistis. Se te yon nonm ki pa t\u0027 jwif men ki te konv\u00E8ti nan relijyon jwif yo. Kay li te tou kole ak sinag\u00F2g la."
        },
        {
          "text": "Krispis, ch\u00E8f sinag\u00F2g la, te mete konfyans li nan Sey\u00E8 a ansanm ak tout fanmi li. Anpil l\u00F2t moun Korent te kw\u00E8 tou l\u00E8 yo te tande sa P\u00F2l t\u0027ap di yo, epi yo te resevwa bat\u00E8m."
        },
        {
          "text": "Yon jou lannwit, P\u00F2l f\u00E8 yon vizyon. Li w\u00E8 Sey\u00E8 a ki di li: Ou pa bezwen p\u00E8, se pou ou kontinye pale. Pa f\u00E8men bouch ou."
        },
        {
          "text": "Mwen la av\u00E8k ou. Pesonn p\u0027ap ka mete men sou ou pou f\u00E8 ou anyen. Gen anpil moun ki pou mwen nan lavil la."
        },
        {
          "text": "Konsa, P\u00F2l pase dizwit mwa lavil Korent, li t\u0027ap moutre moun yo paw\u00F2l Bondye a."
        },
        {
          "text": "Pandan Galyon te gouv\u00E8n\u00E8 nan peyi Lakayi, jwif yo mete t\u00E8t ansanm, yo leve d\u00E8y\u00E8 P\u00F2l. Yo mennen l\u0027 devan tribinal la,"
        },
        {
          "text": "epi yo di: Nonm sa a ap chache pran t\u00E8t moun pou f\u00E8 yo s\u00E8vi Bondye yon jan ki kont lalwa."
        },
        {
          "text": "P\u00F2l tapral pale, l\u00E8 Galyon di jwif yo konsa: Nou menm jwif, koute: si se te yon krim osinon yon movezak li te f\u00E8, mwen ta p\u00E8di tan m\u0027 koute nou."
        },
        {
          "text": "Men, si se yon bann diskisyon sou mo, sou non, sou lalwa jwif yo, sa se zaf\u00E8 ki gade nou. Mwen p\u0027ap antre nan bagay konsa pou m\u0027 mete rezon."
        },
        {
          "text": "Epi li mete tout moun dey\u00F2 nan tribinal la."
        },
        {
          "text": "L\u00E8 sa a, jwif yo mete men sou Sost\u00E8n, ch\u00E8f sinag\u00F2g la, yo bat li byen bat devan tribinal la. Men, Galyon pa okipe yo menm."
        },
        {
          "text": "P\u00F2l rete k\u00E8k tan ank\u00F2 lavil Korent. Apre sa, li kite fr\u00E8 yo, li anbake sou yon batiman pou peyi Siri ansanm ak Prisil ak Akilas. Anvan sa, li f\u00E8 kale t\u00E8t li nan Sankre paske li te f\u00E8 yon ve."
        },
        {
          "text": "Rive yo rive lavil Ef\u00E8z, P\u00F2l kite Prisil ak Akilas, li al nan sinag\u00F2g la, li pran diskite ak jwif yo."
        },
        {
          "text": "Yo mande l\u0027 pou l\u0027 rete pi lontan ak yo, men li pa t\u0027 vle."
        },
        {
          "text": "Anvan l\u0027 kite yo, li di yo: M\u0027a tounen vin w\u00E8 nou, si Bondye vle. Epi li moute yon batiman, li kite Ef\u00E8z."
        },
        {
          "text": "L\u00E8 l\u0027 debake lavil Sezare, li moute Jerizal\u00E8m, li pase di legliz la bonjou. Apre sa, li al Anti\u00F2ch."
        },
        {
          "text": "Li pase k\u00E8k tan la, epi li pati ank\u00F2. Li pase nan tout peyi Galasi ak peyi Friji, li t\u0027ap f\u00F2tifye tout disip yo nan konfyans yo nan Bondye."
        },
        {
          "text": "Yon jwif yo te rele Apol\u00F2s rive lavil Ef\u00E8z. Se te moun lavil Aleksandri. Nonm sa a te konn pale byen, li te konn tou sa ki te ekri nan Liv yo."
        },
        {
          "text": "Yo te moutre l\u0027 chemen Bondye a. Depi l\u00E8 sa a, li te cho pou l\u0027 te anonse paw\u00F2l la. San dezanpare li t\u0027ap moutre moun yo tou sa li te konnen sou Jezi yon jan ki konf\u00F2m ak verite a. Men, se bat\u00E8m Jan an ase li te konnen."
        },
        {
          "text": "Li t\u0027ap pale av\u00E8k f\u00F2s konviksyon nan sinag\u00F2g la. L\u00E8 Prisil ak Akilas tande l\u0027, yo pran l\u0027 av\u00E8k yo epi yo fin moutre li chemen Bondye a yon jan ki pi kor\u00E8k."
        },
        {
          "text": "Apre sa, Apol\u00F2s f\u00E8 lide ale Lakayi. Fr\u00E8 yo te ankouraje li. Yo ekri yon l\u00E8t voye bay disip yo ki nan peyi sa a pou yo te byen resevwa Apol\u00F2s. L\u00E8 li rive Lakayi, li bay moun Bondye te f\u00E8 fav\u00E8 kw\u00E8 yo yon gwo konkou."
        },
        {
          "text": "Se av\u00E8k gwo konviksyon devan tout moun li t\u0027ap moutre jwif yo ki jan yo te nan ler\u00E8: li pran sa ki ekri nan Liv yo a, li t\u0027ap ba yo pr\u00E8v se Jezi ki Kris la."
        }
      ]
    },
    {
      "VERS": [
        {
          "text": "Antan Apol\u00F2s te lavil Korent, P\u00F2l menm t\u0027ap pase nan tout m\u00F2n peyi Lazi yo jouk li rive lavil Ef\u00E8z. Li jwenn k\u00E8k disip nan lavil la."
        },
        {
          "text": "Li mande yo: Eske nou te resevwa Sentespri l\u00E8 nou te kw\u00E8? Yo reponn li: Yo pa t\u0027 janm di nou te gen yon Sentespri."
        },
        {
          "text": "L\u00E8 sa a, P\u00F2l mande yo: Ki bat\u00E8m nou te resevwa? Yo reponn li: Bat\u00E8m Jan an."
        },
        {
          "text": "P\u00F2l di yo: Jan te batize moun ki te asepte tounen vin jwenn Bondye, li t\u0027ap di p\u00E8p Izray\u00E8l la pou yo te kw\u00E8 nan moun ki t\u0027ap vini apre l\u0027 la, ki vle di Jezi."
        },
        {
          "text": "L\u00E8 yo tande sa, yo mande pou resevwa bat\u00E8m nan non Sey\u00E8 Jezi."
        },
        {
          "text": "Apre sa, P\u00F2l mete men sou t\u00E8t yo, epi Sentespri desann sou yo. Yo pran pale nan lang l\u00F2t peyi, yo t\u0027ap bay mesaj ki soti nan Bondye."
        },
        {
          "text": "Te gen douz gason konsa antou."
        },
        {
          "text": "P\u00F2l ale nan sinag\u00F2g la. Pandan twa mwa li t\u0027ap pale la av\u00E8k gwo konviksyon. Li t\u0027ap f\u00E8 yo konnen tout bagay sou Gouv\u00E8nman Bondye ki wa a, li t\u0027ap chache pran t\u00E8t moun ki t\u0027ap koute l\u0027 yo."
        },
        {
          "text": "Men, anpil t\u0027ap f\u00E8 t\u00E8t di, yo te refize kw\u00E8: yo t\u0027ap pase chemen Bondye a nan rizib devan tout asanble a. L\u00E8 P\u00F2l w\u00E8 sa, li wete k\u00F2 l\u0027 nan mitan yo, li pran disip Kris yo av\u00E8k li. Chak jou li t\u0027ap preche nan lek\u00F2l Tiranis la."
        },
        {
          "text": "Pandan dezan, sa mache konsa. Se sak f\u00E8 tout moun ki te rete nan pwovens Lazi a, jwif kou moun l\u00F2t nasyon yo, yo tout te tande paw\u00F2l Sey\u00E8 a."
        },
        {
          "text": "Bondye te s\u00E8vi ak P\u00F2l pou l\u0027 te f\u00E8 anpil gwo mirak."
        },
        {
          "text": "Se konsa yo te konn pran mouchwa ak l\u00F2t rad ki te fwote ak k\u00F2 l\u0027, yo pote yo bay moun malad. Lamenm malad yo te geri, epi tout move lespri yo te met dey\u00F2."
        },
        {
          "text": "Te gen k\u00E8k jwif ki t\u0027ap mache toupatou ap chase move lespri sou moun malad. Yo menm tou, yo t\u0027ap seye chase move lespri yo nan non Jezi. Se konsa yo te konn di move lespri yo: Pa pouvwa Jezi P\u00F2l ap f\u00E8 konnen an, mwen ba ou l\u00F2d soti."
        },
        {
          "text": "(Se te s\u00E8t pitit gason Seva, yon granpr\u00E8t jwif, ki t\u0027ap f\u00E8 sa.)"
        },
        {
          "text": "Men move lespri a reponn yo: Mwen konnen Jezi, mwen konnen P\u00F2l. Men nou menm, ki moun nou ye?"
        },
        {
          "text": "L\u00E8 sa a, nonm ki te gen move lespri sou li a fonse sou yo, li moutre li te gen plis f\u00F2s pase yo tout mete ansanm. Li malmennen yo sit\u00E8lman yo pran kouri soti nan kay la toutouni, tout k\u00F2 yo an san."
        },
        {
          "text": "Tout moun lavil Ef\u00E8z, jwif kou moun l\u00F2t nasyon yo, te rive konn bagay sa a. Yo tout te p\u00E8, men yo te vin gen gwo resp\u00E8 pou non Sey\u00E8 Jezi a."
        },
        {
          "text": "Anpil nan moun ki te kw\u00E8 yo vini, yo kanpe devan tout moun, yo t\u0027ap avwe tou sa yo te f\u00E8, yo t\u0027ap rekon\u00E8t sa an piblik."
        },
        {
          "text": "Te gen anpil ladan yo ki te konn pratike maji, yo pote liv yo, yo boule yo devan tout moun. Dapre kalkil yo te f\u00E8, te gen liv pou desansenkantmil (250.000) goud antou."
        },
        {
          "text": "Se konsa paw\u00F2l Bondye a t\u0027ap gaye av\u00E8k pouvwa, li t\u0027ap moutre f\u00F2s li."
        },
        {
          "text": "Apre bagay sa yo fin pase, P\u00F2l f\u00E8 lide pase nan Masedwan ak Lakayi, apre sa pou li al Jerizal\u00E8m. Li t\u0027ap di: Apre mwen soti la, se pou m\u0027 al w\u00E8 lavil W\u00F2m tou."
        },
        {
          "text": "L\u00E8 sa a, li voye Timote ak Eras, de nan moun ki t\u0027ap ede l\u0027 nan s\u00E8vis la, devan nan peyi Masedwan. Li menm li rete k\u00E8k tan ank\u00F2 nan pwovens Lazi."
        },
        {
          "text": "Se l\u00E8 sa a yon gwo dez\u00F2d pete nan lavil Ef\u00E8z pout\u00E8t chemen Bondye a."
        },
        {
          "text": "Te gen yon \u00F2f\u00E8v yo te rele Demetriyis, ki te konn f\u00E8 ti mod\u00E8l kay yo te bati pou yon bondye fanm yo rele Atemis. Se an ajan li te f\u00E8 yo. Travay sa a te rap\u00F2te ouvriye l\u0027 yo anpil."
        },
        {
          "text": "Yon jou, li sanble tout ouvriye l\u0027 yo ansanm ak tout l\u00F2t moun ki te konn f\u00E8 menm travay sa a tou. Li di yo: Mesye, nou konnen se travay sa a ki f\u00E8 nou viv."
        },
        {
          "text": "Men, nou w\u00E8 ak je nou, nou tande ak z\u00F2r\u00E8y nou sa nonm yo rele P\u00F2l la ap f\u00E8. L\u0027ap mache di bondye moun f\u00E8 ak men se pa bondye yo ye menm. Se konsa, li resi rive pran t\u00E8t anpil moun, pa isit nan lavil Ef\u00E8z la ase, men nan tout pwovens Lazi a."
        },
        {
          "text": "Tal\u00E8 konsa, metye nou an pral pote move non. Men, sa ki pi r\u00E8d ank\u00F2, kay Atemis, gwo bondye fanm lan, pral p\u00E8di repitasyon li. L\u00E8 sa a menm, gwo bondye moun ap adore nan tout pwovens Lazi ak toupatou sou lat\u00E8 a pral pase pou anyen."
        },
        {
          "text": "L\u00E8 yo tande sa, foul moun yo vin ank\u00F2l\u00E8 anpil, yo pran rele: Atemis moun Ef\u00E8z yo, se gwo n\u00E8g\u00E8s!"
        },
        {
          "text": "Dez\u00F2d la gaye nan tout lavil la. Moun yo pase men yo, yo pran Gayis ak Aristak, de moun Masedwan ki te ansanm ak P\u00F2l nan vwayaj li a, yo kouri an foul, y\u0027 al nan teyat la."
        },
        {
          "text": "P\u00F2l te vle ale li menm tou devan p\u00E8p la, men disip yo te di l\u0027 non."
        },
        {
          "text": "Te gen de twa ch\u00E8f nan peyi Lazi a ki te zanmi l\u0027, yo voye b\u00F2 kote l\u0027, yo mande l\u0027 pou l\u0027 pa par\u00E8t t\u00E8t li nan teyat la."
        },
        {
          "text": "Pandan tout tan sa a, te gen gwo bouyay nan asanble a. Yon p\u00F2syon moun t\u0027ap rele yon bagay, yon l\u00F2t p\u00F2syon menm t\u0027ap rele yon l\u00F2t bagay. Pif\u00F2 ladan yo pa t\u0027 konnen ojis poukisa yo te sanble."
        },
        {
          "text": "K\u00E8k moun nan foul la esplike bagay la bay Aleksann, yon nonm jwif yo te mete alat\u00E8t yo. Aleksann f\u00E8 siy ak men li, li te vle pale pou l\u0027 pran defans jwif yo devan p\u00E8p la."
        },
        {
          "text": "Men, l\u00E8 yo rekonn\u00E8t se jwif li ye, yo tout pran rele ansanm menm bagay la pandan dez\u00E8detan: Atemis moun Ef\u00E8z yo, se gwo n\u00E8g\u00E8s."
        },
        {
          "text": "Bout pou bout, sekret\u00E8 lakomin lan te resi f\u00E8 foul la sispann rele, li di yo konsa: Moun Ef\u00E8z, koute! Tout moun konnen lavil Ef\u00E8z se li menm k\u0027ap veye sou kay Atemis, gwo n\u00E8g\u00E8s, ansanm ak estati li a ki te tonbe sot nan sy\u00E8l la."
        },
        {
          "text": "Pesonn pa ka di se pa vre. Se sa ki f\u00E8, se pou n\u0027 mete t\u00E8t nou an plas pou n\u0027 pa f\u00E8 anyen san nou pa kalkile byen."
        },
        {
          "text": "Bon. Mesye sa yo nou mennen isit la, se pa v\u00F2l\u00F2 yo v\u00F2l\u00F2 nan tanp yo, ni se pa pale yo pale mal sou Atemis, bondye fanm nou an."
        },
        {
          "text": "Si Demetriyis ak ouvriye l\u0027 yo gen yon kont yo vle regle ak yon moun, gen jou pou tribinal la travay, epi gen ch\u00E8f pou sa tou: se la pou y\u0027 al pote plent."
        },
        {
          "text": "Apre sa, si nou gen l\u00F2t reklamasyon nou vle f\u00E8, n\u0027a regle sa yon l\u00E8 tout sitwayen yo va reyini dapre lalwa."
        },
        {
          "text": "Av\u00E8k sa ki pase j\u00F2di a, yo kapab al pote plent pou nou, yo kapab al di n\u0027ap f\u00E8 revolisyon. Pa gen okenn rezon pou tout dez\u00F2d sa a. Nou p\u0027ap kapab bay okenn esplikasyon pou sa."
        },
        {
          "text": "L\u00E8 li fin di sa, li voye tout moun lakay yo."
        }
      ]
    },
    {
      "VERS": [
        {
          "text": "L\u00E8 dez\u00F2d la sispann, P\u00F2l reyini disip yo, li ba yo k\u00E8k paw\u00F2l ankourajman, li di yo orevwa, epi l\u0027 pati pou Masedwan."
        },
        {
          "text": "Li pase nan tout z\u00F2n lan, li t\u0027ap ankouraje fid\u00E8l yo av\u00E8k anpil mesaj. Apre sa, li pati, li ale Lagr\u00E8s."
        },
        {
          "text": "Rive la, li ret pase twa mwa. Li tapral pran yon batiman pou peyi Siri l\u00E8 l\u0027 vin konnen jwif yo t\u0027ap pare yon p\u00E8len tann li. Se konsa, li deside tounen pase Masedwan ank\u00F2."
        },
        {
          "text": "Men non moun ki te av\u00E8k li yo: Sopat\u00E8, pitit Piris, moun lavil Bere, Aristak ak Sekoundous, tou de moun Tesalonik, Gayis, moun D\u00E8b, Timote, Tichik ak Twofim, tou twa moun pwovens Lazi."
        },
        {
          "text": "Yo tout te pran devan, y\u0027 al tann nou Twoas."
        },
        {
          "text": "Nou menm, apre f\u00E8t Pen san ledven yo, nou anbake sou yon batiman lavil Filip. Apre senk jou, nou jwenn yo lavil Twoas. Nou rete pase tout yon senmenn la."
        },
        {
          "text": "Premye jou nan senmenn lan, nou te reyini nan asw\u00E8 pou n\u0027 te separe pen an ansanm. P\u00F2l t\u0027ap pale ak asanble a. Li te gen pou l\u0027 te pati nan denmen maten. Li te menwi, li t\u0027ap pale toujou."
        },
        {
          "text": "Nou te sanble nan py\u00E8s anwo kay la. Te gen anpil lanp limen ladan li."
        },
        {
          "text": "Yon jenn gason yo te rele Etich, te chita sou reb\u00F2 fenn\u00E8t la. Mesaj P\u00F2l la te long. Etich kite kabicha pran l\u0027 epi l\u0027 d\u00F2mi n\u00E8t ale. Li d\u00F2mi sit\u00E8lman, li p\u00E8di ekilib, li soti nan twazy\u00E8m etaj la li tonbe anba. L\u00E8 yo ranmase l\u0027, li te mouri fr\u00E8t."
        },
        {
          "text": "P\u00F2l desanm, li bese sou li, li pran l\u0027 nan bra l\u0027, epi li di: Nou pa bezwen p\u00E8, li pa mouri."
        },
        {
          "text": "L\u00E8 P\u00F2l tounen moute, li kase pen an, epi l\u0027 manje. Li pale lontan av\u00E8k yo ank\u00F2 jouk sol\u00E8y leve. Apre sa li pati."
        },
        {
          "text": "Yo mennen jenn gason an vivan lakay li. Se te yon ankourajman pou tout moun."
        },
        {
          "text": "Nou pran devan, n\u0027 al anbake sou yon batiman ki mennen nou As\u00F2s. Se la pou P\u00F2l te vin anbake tou. Se li menm ki te vle l\u0027 konsa, li te f\u00E8 lide ale As\u00F2s apye."
        },
        {
          "text": "L\u00E8 l\u0027 vin jwenn nou As\u00F2s, nou pran l\u0027 ab\u00F2 a, epi n\u0027 ale Mitil\u00E8n."
        },
        {
          "text": "Antan nou la, nou f\u00E8 vwal ank\u00F2. Nan denmen nou rive devan Chio. Apre yon jou, nou rive Sam\u00F2s. Nan denmen ank\u00F2 nou debake Mil\u00E8."
        },
        {
          "text": "P\u00F2l te deside pase devan Ef\u00E8z san rete pou l\u0027 pa t\u0027 p\u00E8di tw\u00F2p tan nan pwovens Lazi a. Li t\u0027ap prese, li te vle w\u00E8 si l\u0027 te kapab rive Jerizal\u00E8m pou jou Lapannk\u00F2t la."
        },
        {
          "text": "Antan li lavil Mil\u00E8, P\u00F2l voye yon mesaj lavil Ef\u00E8z: li mande ch\u00E8f reskonsab legliz yo pou yo vin jwenn li."
        },
        {
          "text": "L\u00E8 yo rive, li di yo: Nou konnen ki jan mwen te mennen bak mwen tout tan mwen te la av\u00E8k nou, depi premye jou mwen te mete pye m\u0027 nan Lazi."
        },
        {
          "text": "Mwen s\u00E8vi Sey\u00E8 a san okenn pretansyon, av\u00E8k dlo nan je, nan mitan tout move pa mwen jwenn pout\u00E8t tout konplo jwif yo."
        },
        {
          "text": "Nou konnen mwen pa janm kache nou anyen ki ta ka s\u00E8vi nou, mwen te f\u00E8 nou konnen tout bagay, mwen te moutre nou tout bagay, kit an piblik kit lakay nou."
        },
        {
          "text": "Mwen av\u00E8ti tout moun, jwif kou moun l\u00F2t nasyon yo, pou yo chanje lavi yo, tounen vin jwenn Bondye, pou yo mete konfyans yo nan Sey\u00E8 Jezi."
        },
        {
          "text": "Koulye a mwen pral Jerizal\u00E8m. Se Sentespri k\u0027ap pouse m\u0027 ale. Mwen pa konnen sak pral rive m\u0027 la a."
        },
        {
          "text": "Yon s\u00E8l bagay moun konnen: nan chak lavil kote m\u0027 pase, Sentespri av\u00E8ti m\u0027 prizon ak anpil soufrans ap tann mwen."
        },
        {
          "text": "Mwen pa pran lavi m\u0027 pou anyen, li pa gen okenn val\u00E8 pou mwen. Men, mwen vle ale jouk nan bout nan s\u00E8vis mwen, mwen vle fini n\u00E8t ak travay Sey\u00E8 Jezi ban mwen an, pou m\u0027 anonse bon nouv\u00E8l fav\u00E8 Bondye f\u00E8 nou an."
        },
        {
          "text": "Mwen pase k\u00E8k tan nan mitan nou ap anonse Gouv\u00E8nman Bondye ki wa a. Men, koulye a, mwen konnen nou yonn p\u0027ap janm w\u00E8 m\u0027 ank\u00F2."
        },
        {
          "text": "Se pout\u00E8t sa m\u0027ap di nou j\u00F2di a: si yonn nan nou peri, mwen pa reskonsab."
        },
        {
          "text": "Mwen f\u00E8 nou konnen tout plan travay Bondye a san m\u0027 pa kache nou anyen."
        },
        {
          "text": "Veye k\u00F2 nou, veye sou tout bann mouton Sentespri a mete sou kont nou. Okipe legliz Bondye a, legliz li te achte ak pw\u00F2p san Pitit li a."
        },
        {
          "text": "Mwen konnen tou, apre m\u0027 fin ale, gen moun k\u0027ap vin nan mitan nou pou kraze legliz la, tankou chen mawon nan yon bann mouton."
        },
        {
          "text": "Gen moun k\u0027ap soti nan mitan nou menm menm, k\u0027ap kanpe pou bay manti, pou chache rale k\u00E8k disip d\u00E8y\u00E8 yo."
        },
        {
          "text": "Se pout\u00E8t sa, mwen di nou: f\u00E8 atansyon anpil. Toujou chonje ki jan, pandan twazan, lajounen kou lannwit, mwen pa janm sispann av\u00E8ti nou tout, ak dlo nan je mwen."
        },
        {
          "text": "Koulye a m\u0027ap renm\u00E8t nou nan men Bondye av\u00E8k mesaj fav\u00E8 li a. Se li menm ki ka f\u00F2tifye nou, ki ka ban nou tout bon bagay li sere pou tout moun ki pote non li."
        },
        {
          "text": "Mwen pa janm pote lanvi pou lajan pesonn, ni pou l\u00F2 ni pou rad okenn moun."
        },
        {
          "text": "Nou menm, nou konnen ki jan mwen travay ak men m\u0027 pou m\u0027 te ka jwenn tou sa mwen menm ansanm ak kanmarad mwen yo nou te bezwen."
        },
        {
          "text": "Mwen moutre nou ki jan pou n\u0027 travay di nan tou sa n\u0027ap f\u00E8 pou n\u0027 ka ede pi f\u00E8b yo, pou nou toujou chonje paw\u00F2l Sey\u00E8 a ki te di ak pw\u00F2p bouch li: Gen plis benediksyon pou moun k\u0027ap bay pase pou moun k\u0027ap resevwa."
        },
        {
          "text": "L\u00E8 li fin pale konsa, P\u00F2l mete ajenou ansanm ak yo tout, epi li lapriy\u00E8."
        },
        {
          "text": "Yo tout t\u0027ap kriye, yo pran P\u00F2l nan bra yo, yo bo l\u0027, yo di li: Bondye av\u00E8k ou!"
        },
        {
          "text": "Sa ki te f\u00E8 yo plis lapenn, se l\u00E8 li di yo p\u0027ap janm w\u00E8 l\u0027 ank\u00F2. Apre sa, yo kondi l\u0027 mennen jouk sou batiman an."
        }
      ]
    },
    {
      "VERS": [
        {
          "text": "Apre nou fin kite yo, nou pati sou batiman an. Nou f\u00E8 k\u0027ap tou dwat sou K\u00F2s. Yon jou apre, nou te rive W\u00F2d. Soti la, n\u0027 ale Patara."
        },
        {
          "text": "La, nou jwenn yon batiman ki tapral peyi Finisi, nou moute ab\u00F2 l\u0027 epi nou pati."
        },
        {
          "text": "Nou rive toupre lil Chip. Antan nou nan batiman an, nou te ka w\u00E8 l\u0027 toupre konsa. Men, nou pase anba l\u0027 sou b\u00F2 dwat li, nou f\u00E8 k\u0027ap pou peyi Siri. Nou f\u00E8 t\u00E8 lavil Tir. Batiman an te gen yon pak\u00E8t chay pou l\u0027 te debake la."
        },
        {
          "text": "Nou jwenn k\u00E8k disip, nou pase s\u00E8t jou av\u00E8k yo. Lespri Bondye a te av\u00E8ti yo pou yo te di P\u00F2l pa moute Jerizal\u00E8m."
        },
        {
          "text": "L\u00E8 s\u00E8t jou yo te pase, nou pati pou n\u0027 al f\u00E8 wout nou. Tout disip yo, madanm yo ak tout pitit yo te kondi nou jouk andey\u00F2 lavil la. Nou tout nou mete ajenou sou rivaj la, nou lapriy\u00E8."
        },
        {
          "text": "Apre sa, nou yonn di l\u00F2t orevwa. Nou moute ab\u00F2, yo menm yo tounen lakay yo."
        },
        {
          "text": "Nou soti lavil Tir nou rive lavil Tolemayis, se la nou fini vwayaj sou lanm\u00E8 a. N\u0027 al di fr\u00E8 ki te la yo bonjou, nou pase yon jou av\u00E8k yo."
        },
        {
          "text": "Nan denmen, nou pati ank\u00F2, nou rive lavil Sezare. Nou antre lakay Filip, evanjelis la, nou f\u00E8 ladesant la. Se te yonn nan s\u00E8t mesye yo te chwazi Jerizal\u00E8m yo."
        },
        {
          "text": "Li te gen kat pitit fi ki pa t\u0027 marye, yo t\u0027ap bay mesaj yo te resevwa nan men Bondye."
        },
        {
          "text": "Te gen k\u00E8k jou depi nou te la l\u00E8 yon pwof\u00E8t yo rele Agabis desann soti nan Jide."
        },
        {
          "text": "Li vin jwenn nou. Li pran sentiwon ki te nan ren P\u00F2l la, li mare de pye pa l\u0027 ak de men pa l\u0027 yo, epi li di: Men sa Sentespri deklare: Se konsa jwif Jerizal\u00E8m yo pral mare m\u00E8t sentiwon sa a; apre sa, y\u0027ap lage l\u0027 nan men moun l\u00F2t nasyon yo."
        },
        {
          "text": "L\u00E8 nou tande sa, nou menm ansanm ak tout moun Sezare yo t\u0027ap di P\u00F2l konsa: Tanpri souple, pa moute Jerizal\u00E8m."
        },
        {
          "text": "Men, li reponn nou: Poukisa pou n\u0027ap kriye konsa, pou n\u0027ap chache kraze kouraj mwen konsa? Mwen menm, se pa pare s\u00E8lman mwen pare pou m\u0027 kite yo mare mwen. Menm si mouri vini, m\u0027ap mouri pou Sey\u00E8 Jezi nan Jerizal\u00E8m."
        },
        {
          "text": "L\u00E8 nou w\u00E8 nou pa t\u0027 kapab chanje lide l\u0027, nou pa p\u00E8siste sou sa anko. Nou di: Sa Bondye vle a, se sa k\u0027ap f\u00E8t."
        },
        {
          "text": "Apre nou fin pase k\u00E8k jou la, nou ranje zaf\u00E8 nou, nou pati pou Jerizal\u00E8m."
        },
        {
          "text": "Te gen k\u00E8k nan disip lavil Sezare yo ki te al ansanm av\u00E8k nou tou. Yo mennen nou lakay Nazon, moun lil Chip, ki te yon disip depi lontan. Se la nou f\u00E8 ladesant."
        },
        {
          "text": "L\u00E8 nou rive Jerizal\u00E8m, fr\u00E8 yo resevwa nou ak k\u00E8 kontan."
        },
        {
          "text": "Nan denmen, P\u00F2l ale lakay Jak ansanm ak nou. Tout ch\u00E8f reskonsab legliz yo te reyini la."
        },
        {
          "text": "P\u00F2l di yo bonjou, apre sa li tanmen rakonte yo an detay tou sa Bondye te f\u00E8 ak travay li nan mitan moun ki pa jwif yo."
        },
        {
          "text": "L\u00E8 yo fin tande l\u0027, yo tout pran f\u00E8 lwanj Bondye. Apre sa yo di P\u00F2l: Fr\u00E8 nou, ou w\u00E8 tout kantite jwif ki kw\u00E8 nan Jezi. Malgre sa, yo tout byen zele pou lalwa a toujou."
        },
        {
          "text": "Yo vin di yo ki jan ou menm P\u00F2l, w\u0027ap moutre tout jwif k\u0027ap viv nan mitan l\u00F2t nasyon yo pou yo kite Lalwa Moyiz la tonbe. W\u0027ap di yo pa sikonsi pitit yo, ni yo pa bezwen swiv koutim jwif yo."
        },
        {
          "text": "Sa pou n\u0027 f\u00E8 la a menm? Paske, tal\u00E8 konsa yo pral konnen ou rive isit la."
        },
        {
          "text": "Ou pral f\u00E8 sa nou pral di ou la a: Gen kat moun ki te f\u00E8 yon ve."
        },
        {
          "text": "Ou pral av\u00E8k yo, wa patisipe ansanm ak yo nan tout s\u00E8vis y\u0027ap f\u00E8 pou mete t\u00E8t yo nan kondisyon pou s\u00E8vi Bondye ank\u00F2. Wa f\u00E8 tout depans pou yo, pou yo kapab f\u00E8 kale t\u00E8t yo. Konsa, tout moun va konnen tou sa yo t\u0027ap di sou ou a pa t\u0027 vre. Okontr\u00E8, ou menm pou t\u00E8t pa ou, ou toujou ap obeyi Lalwa Moyiz la."
        },
        {
          "text": "Men, pou moun ki pa jwif yo epi ki kw\u00E8 nan Jezi koulye a, nou deja ekri yo, nou voye di yo sa n\u0027 te deside: piga yo manje vyann b\u00E8t ki te ofri pou touye bay zid\u00F2l, piga yo manje san, ni vyann b\u00E8t ki mouri toufe. Egzante tout dez\u00F2d lach\u00E8."
        },
        {
          "text": "L\u00E8 sa a, P\u00F2l pran kat mesye yo, epi nan denmen li patisipe av\u00E8k yo nan s\u00E8vis pou mete yo nan kondisyon pou s\u00E8vi Bondye ank\u00F2. Apre sa, li al nan tanp lan, li f\u00E8 konnen ki jou s\u00E8vis la va fini, kil\u00E8 pou yo ofri b\u00E8t pou yo touye pou yo chak la."
        },
        {
          "text": "S\u00E8t jou yo te pr\u00E8t pou fini l\u00E8 jwif ki soti nan pwovens Lazi yo w\u00E8 P\u00F2l nan tanp lan. Yo moute t\u00E8t foul moun yo, yo mete men sou li."
        },
        {
          "text": "Yo t\u0027ap rele: Moun ras Izray\u00E8l yo, pote nou konkou! Men nonm k\u0027ap plede mache toupatou pale mal ak tout moun sou do p\u00E8p Izray\u00E8l la, sou do Lalwa Moyiz la, sou do tanp sa a. Koulye a, li penm\u00E8t li f\u00E8 moun ki pa jwif antre nan tanp lan, l\u0027ap lak\u00F2z kote nou mete apa pou Bondye a pa nan kondisyon pou f\u00E8 s\u00E8vis Bondye."
        },
        {
          "text": "(Yo t\u0027ap di sa, paske yo te w\u00E8 Twofim, moun lavil Ef\u00E8z, ansanm ak P\u00F2l nan lavil la. Yo te konprann P\u00F2l te f\u00E8 l\u0027 antre nan tanp lan tou.)"
        },
        {
          "text": "Tout lavil la te t\u00E8t anba, moun kouri soti toupatou. Yo mete men sou P\u00F2l. Yo trennen l\u0027 dey\u00F2, epi lamenm yo f\u00E8men tout p\u00F2t tanp lan."
        },
        {
          "text": "Yo t\u0027ap chache yon jan pou touye P\u00F2l, l\u00E8 nouv\u00E8l la rive nan z\u00F2r\u00E8y k\u00F2mandan batayon women an. Yo te vin di l\u0027 ki jan tout lavil la te t\u00E8t anba."
        },
        {
          "text": "Lamenm li pran k\u00E8k ofisye ak k\u00E8k s\u00F2lda av\u00E8k li, li kouri desann b\u00F2 kote foul moun yo. Yo menm menm, l\u00E8 yo w\u00E8 k\u00F2mandan an ak s\u00F2lda yo yo sispann bat P\u00F2l."
        },
        {
          "text": "K\u00F2mandan an pwoche b\u00F2 kot P\u00F2l, li f\u00E8 yo arete l\u0027, li bay l\u00F2d pou yo mare l\u0027 ak de chenn. L\u00E8fini, li mande ki moun li te ye, kisa l\u0027 te f\u00E8."
        },
        {
          "text": "Men, nan foul moun yo, yon pati t\u0027ap rele yon bagay, yon l\u00F2t pati t\u0027ap rele yon l\u00F2t bagay. Sit\u00E8lman yo t\u0027ap f\u00E8 dez\u00F2d, k\u00F2mandan an pa t\u0027 kapab fin konprann sa yo t\u0027ap di a. L\u00E8 l\u0027 w\u00E8 sa, li bay l\u00F2d pou yo mennen P\u00F2l nan kaz\u00E8n lan."
        },
        {
          "text": "L\u00E8 s\u00F2lda yo rive b\u00F2 eskalye a av\u00E8k P\u00F2l, yo te blije leve l\u0027 anl\u00E8 pou yo te sa pase av\u00E8 l\u0027, sit\u00E8lman moun yo te ank\u00F2l\u00E8."
        },
        {
          "text": "Yo tout yo t\u0027ap swiv li, yo t\u0027ap rele: Touye li."
        },
        {
          "text": "Yo tapral f\u00E8 P\u00F2l antre nan kaz\u00E8n lan, l\u00E8 P\u00F2l di k\u00F2mandan an: Eske mwen ka di ou kich\u00F2y? K\u00F2mandan an mande li: Kouman? Apa ou pale gr\u00E8k?"
        },
        {
          "text": "Si se sa, se pa ou menm ki ejipsyen an, nonm ki te k\u00F2manse yon revolisyon tou l\u00F2t jou a epi ki te mennen katmil (4.000) bandi av\u00E8 l\u0027 nan dez\u00E8 a?"
        },
        {
          "text": "P\u00F2l reponn li: Se jwif mwen ye. Mwen f\u00E8t lavil Tas nan peyi Silisi. Ou w\u00E8 se sitwayen yon gwo lavil mwen ye. Tanpri, kite m\u0027 pale ak p\u00E8p la."
        },
        {
          "text": "K\u00F2mandan an ba l\u0027 p\u00E8misyon. L\u00E8 sa a, P\u00F2l kanpe sou eskalye a, li f\u00E8 p\u00E8p la yon siy av\u00E8k men li. L\u00E8 yo sispann f\u00E8 bri, P\u00F2l pale ak yo nan lang ebre. Li di yo konsa:"
        }
      ]
    },
    {
      "VERS": [
        {
          "text": "Fr\u00E8m yo, grand\u00E8t mwen yo, koute sa m\u0027 pral di nou koulye a pou defann t\u00E8t mwen."
        },
        {
          "text": "L\u00E8 yo tande l\u0027 ap pale ebre, yo rete byen dousman. Epi P\u00F2l di yo:"
        },
        {
          "text": "Se jwif mwen ye. Mwen f\u00E8t lavil Tas nan peyi Silisi. Men, se isit lavil Jerizal\u00E8m mwen grandi. Se Gamaly\u00E8l ki te pwofes\u00E8 mwen. Se li menm ki te moutre m\u0027 tout ti detay nan Lalwa zans\u00E8t nou yo. Mwen menm tou, yon l\u00E8 mwen te gen z\u00E8l nou gen koulye a pou Bondye."
        },
        {
          "text": "Mwen te p\u00E8sekite moun ki t\u0027ap swiv chemen Bondye a jouk pou m\u0027 te touye yo. Fanm kou gason, mwen te arete tout moun mete nan prizon."
        },
        {
          "text": "Granpr\u00E8t la ak ch\u00E8f fanmi yo ki reyini la a, yo ka s\u00E8tifye sa m\u0027ap di la a se vre. Se yo menm menm ki te ban m\u0027 l\u00E8t otorizasyon pou fr\u00E8 jwif lavil Damas yo. Mwen tapral arete mezi disip ki te la, mennen yo Jerizal\u00E8m pou f\u00E8 regle yo."
        },
        {
          "text": "Mwen te sou wout la toupre Damas, l\u00E8 m\u0027 rete konsa yon gwo limy\u00E8 soti nan sy\u00E8l la, li klere tout kote m\u0027 te ye a. L\u00E8 sa a, li te b\u00F2 midi konsa."
        },
        {
          "text": "Mwen tonbe at\u00E8, epi m\u0027 tande yon vwa ki di m\u0027: S\u00F2l, S\u00F2l, poukisa w\u0027ap p\u00E8sekite mwen konsa?"
        },
        {
          "text": "Mwen mande: Ki moun ou ye, Sey\u00E8? Epi li di mwen: Mwen se Jezi, moun Nazar\u00E8t, w\u0027ap p\u00E8sekite a."
        },
        {
          "text": "Moun ki te la av\u00E8 m\u0027 yo te w\u00E8 limy\u00E8 a tou, men yo pa t\u0027 tande vwa ki t\u0027ap pale av\u00E8 m\u0027 lan."
        },
        {
          "text": "L\u00E8 sa a, mwen mande: Kisa pou m\u0027 f\u00E8, Sey\u00E8? Sey\u00E8 a di mwen: Leve, ale lavil Damas. Se la y\u0027a di ou tou sa Bondye va ba ou l\u00F2d f\u00E8."
        },
        {
          "text": "Limy\u00E8 a te t\u00E8lman klere, mwen te vin av\u00E8g. Se kanmarad mwen yo ki pran men m\u0027 ki mennen m\u0027 Damas."
        },
        {
          "text": "Nan Damas te gen yon nonm yo rele Ananyas. Se te yon moun ki t\u0027ap s\u00E8vi Bondye jan Lalwa nou an mande l\u0027 la. Tout jwif Damas yo te konsidere l\u0027 anpil."
        },
        {
          "text": "Li vin jwenn mwen, li kanpe toupre m\u0027, epi li di mwen: S\u00F2l, fr\u00E8 mwen, se pou ou w\u00E8 nan je ou ank\u00F2. Menm l\u00E8 a, mwen w\u00E8 ank\u00F2, epi mwen gade li."
        },
        {
          "text": "Li di m\u0027 konsa: Bondye zans\u00E8t nou yo te chwazi ou davans pou ou te ka konn volonte l\u0027, pou ou te ka w\u00E8 s\u00E8l moun ki dwat devan li a, pou ou te ka tande l\u0027 pale ak bouch li."
        },
        {
          "text": "Ou pral s\u00E8vi l\u0027 temwen, ou pral f\u00E8 tout moun konnen sa ou te w\u00E8 ak sa ou te tande."
        },
        {
          "text": "Koulye a, kisa w\u0027ap tann ank\u00F2? Leve non, rele Bondye, resevwa bat\u00E8m pou tout peche ou yo ka lave."
        },
        {
          "text": "Apre sa, mwen tounen lavil Jerizal\u00E8m. Antan m\u0027 te nan tanp lan ap lapriy\u00E8, mwen f\u00E8 yon vizyon."
        },
        {
          "text": "Mwen w\u00E8 Sey\u00E8 a ki di mwen: F\u00E8 vit, kite Jerizal\u00E8m, paske moun Jerizal\u00E8m yo p\u0027ap asepte tou sa w\u0027ap di sou mwen an."
        },
        {
          "text": "Mwen reponn: Sey\u00E8, yo konnen byen pw\u00F2p mwen te konn al nan sinag\u00F2g yo, mwen te konn mete tout moun ki te kw\u00E8 nan ou nan prizon, f\u00E8 bat yo byen bat."
        },
        {
          "text": "Menm l\u00E8 yo t\u0027ap touye Ety\u00E8n, moun ki te kanpe pou ou a, mwen te la tou. Mwen te dak\u00F2 ak moun ki t\u0027ap touye l\u0027 yo. Se mwen menm ki te veye rad yo."
        },
        {
          "text": "L\u00E8 sa a, Sey\u00E8 a di mwen: Ale, m\u0027ap voye ou byen lwen, b\u00F2 kote moun ki pa jwif yo."
        },
        {
          "text": "Foul moun yo t\u0027ap koute P\u00F2l byen pw\u00F2p. Men, l\u00E8 yo tande paw\u00F2l sa a, yo tout pran rele: Wete nonm sa a sou lat\u00E8! Touye li! Li pa merite viv ank\u00F2!"
        },
        {
          "text": "Yo t\u0027ap rele pi r\u00E8d, yo t\u0027ap souke rad yo, yo t\u0027ap voye pousy\u00E8 t\u00E8 anl\u00E8."
        },
        {
          "text": "K\u00F2mandan women an bay l\u00F2d f\u00E8 P\u00F2l antre nan kaz\u00E8n lan. Li mande pou yo bat li pou f\u00E8 l\u0027 pale. Li te vle konnen poukisa foul moun yo t\u0027ap rele d\u00E8y\u00E8 l\u0027 konsa."
        },
        {
          "text": "L\u00E8 yo fin mare l\u0027 pou bat li, P\u00F2l di ofisye ki te la a: Eske nou gen dwa bat yon sitwayen women ki pa menm pase devan yon tribinal?"
        },
        {
          "text": "L\u00E8 l\u0027 tande sa, ofisye a al av\u00E8ti k\u00F2mandan an, li di li: F\u00E8 atansyon sa ou pral f\u00E8 la a, tande! Nonm lan, se sitwayen women li ye wi."
        },
        {
          "text": "K\u00F2mandan an vin jwenn P\u00F2l, li mande li: Di mwen, \u00E8ske se sitwayen women ou ye? P\u00F2l reponn li: Wi."
        },
        {
          "text": "K\u00F2mandan an di l\u0027 konsa: Mwen menm, mwen te peye gwo lajan pou m\u0027 te ka sitwayen women. P\u00F2l reponn li: Mwen menm, mwen f\u00E8t sitwayen women."
        },
        {
          "text": "Lamenm, moun ki tapral bat li pou te f\u00E8 l\u0027 pale yo renka k\u00F2 yo d\u00E8y\u00E8. Ata k\u00F2mandan an te p\u00E8 l\u00E8 l\u0027 vin rann li kont li te f\u00E8 mare P\u00F2l ki te yon sitwayen women av\u00E8k chenn."
        },
        {
          "text": "K\u00F2mandan an te vle konnen egzakteman kisa jwif yo t\u0027ap akize P\u00F2l f\u00E8. Se konsa, nan denmen li f\u00E8 lage chenn yo, epi li voye l\u00F2d bay ch\u00E8f pr\u00E8t yo pou yo reyini ansanm ak Gran Kons\u00E8y la. Li mennen P\u00F2l, li mete l\u0027 devan yo."
        }
      ]
    },
    {
      "VERS": [
        {
          "text": "P\u00F2l fikse je l\u0027 sou manm Gran Kons\u00E8y yo, li di: Fr\u00E8 m\u0027 yo, depi tout tan mwen toujou viv san repw\u00F2ch devan Bondye jouk jounen j\u00F2di a."
        },
        {
          "text": "Ananyas, granpr\u00E8t la, bay moun ki toupre P\u00F2l yo l\u00F2d pou yo ba l\u0027 yon soufl\u00E8t."
        },
        {
          "text": "L\u00E8 sa a P\u00F2l di li: Ou p\u00F2tre yon miray blanchi ak lacho! Se Bondye ki va frape ou. Ou chita la pou jije m\u0027 dapre Lalwa Bondye a. Men, se ou menm k\u0027ap dezobeyi Lalwa Bondye a l\u00E8 ou bay l\u00F2d frape m\u0027 lan."
        },
        {
          "text": "Moun ki te toupre P\u00F2l yo di li: Apa w\u0027ap joure granpr\u00E8t Bondye a?"
        },
        {
          "text": "P\u00F2l reponn: Eskize m\u0027, fr\u00E8 m\u0027. Mwen pa t\u0027 konnen se granpr\u00E8t msye te ye. Paske, men sa yo di nan Liv la: Piga ou pale ch\u00E8f p\u00E8p ou a mal."
        },
        {
          "text": "P\u00F2l konnen te gen sadiseyen yon b\u00F2 ak farizyen yon l\u00F2t b\u00F2 nan Gran Kons\u00E8y la. Se pout\u00E8t sa li pran pale byen f\u00F2 devan yo, li di: Fr\u00E8 m\u0027 yo, se yon farizyen mwen ye, pitit pitit farizyen. Se paske mwen gen espwa m\u00F2 yo gen pou yo leve vivan ank\u00F2 ki f\u00E8 yo rele m\u0027 an jijman devan nou."
        },
        {
          "text": "L\u00E8 l\u0027 di sa, farizyen yo pran diskite ak sadiseyen yo; asanble a f\u00E8 de kan."
        },
        {
          "text": "(Sadiseyen yo t\u0027ap di moun mouri pa leve, pa gen zanj, pa gen lespri. Farizyen yo, b\u00F2 pa yo, te kw\u00E8 nan tou sa.)"
        },
        {
          "text": "Moun yo t\u0027ap rele pi f\u00F2 toujou. K\u00E8k dir\u00E8kt\u00E8 lalwa, ki te patizan farizyen yo, leve kanpe, yo antre nan yon diskisyon byen cho, yo t\u0027ap di: Nou pa jwenn anyen ki mal nan nonm sa a. Se dwe yon zanj Bondye osinon yon lespri ki pale av\u00E8 li."
        },
        {
          "text": "Diskisyon an te vin sit\u00E8lman cho k\u00F2mandan an te p\u00E8 pou yo pa t\u0027 dech\u00E8piye P\u00F2l. Li bay s\u00F2lda yo l\u00F2d desann nan asanble a, al wete P\u00F2l nan mitan yo, mennen l\u0027 tounen nan kaz\u00E8n lan."
        },
        {
          "text": "Jou lannwit sa a, P\u00F2l w\u00E8 Sey\u00E8 a ki di li: Kouraj! Menm jan ou kanpe bay verite a pou mwen isit la lavil Jerizal\u00E8m, se konsa tou ou gen pou ou al kanpe bay verite a pou mwen lavil W\u00F2m."
        },
        {
          "text": "Nan denmen maten, jwif yo f\u00E8 yon konplo. Yo s\u00E8mante sou t\u00E8t yo yo p\u0027ap mete anyen nan bouch yo toutotan yo pa touye P\u00F2l."
        },
        {
          "text": "Te gen karant moun pou pi piti nan konplo a."
        },
        {
          "text": "Y\u0027 al jwenn ch\u00E8f pr\u00E8t yo ak ch\u00E8f fanmi yo, yo di yo: Nou s\u00E8mante sou t\u00E8t nou, nou p\u0027ap manje anyen toutotan nou pa touye P\u00F2l."
        },
        {
          "text": "Koulye a, nou menm ansanm ak tout Gran Kons\u00E8y la, mande k\u00F2mandan an pou l\u0027 mennen P\u00F2l ban nou, tankou si nou ta renmen egzaminen ka li a pi byen. Nou menm, b\u00F2 pa nou, nou tou pare pou n\u0027 touye l\u0027 anvan l\u0027 gen tan rive isit."
        },
        {
          "text": "Men, pitit gason s\u00E8 P\u00F2l la pran nouv\u00E8l konplo a. li al nan kaz\u00E8n lan, li antre, li av\u00E8ti P\u00F2l."
        },
        {
          "text": "P\u00F2l rele yonn nan ofisye yo, li di li: Mennen jenn gason sa a b\u00F2 kot k\u00F2mandan an: li gen kich\u00F2y pou l\u0027 di li."
        },
        {
          "text": "Ofisye a pran jenn gason an av\u00E8 l\u0027, li mennen l\u0027 bay k\u00F2mandan an, li di: Prizonye yo rele P\u00F2l la rele m\u0027, li mande m\u0027 pou mennen jenn gason sa a ba ou. Li bezwen di ou kich\u00F2y."
        },
        {
          "text": "K\u00F2mandan an pran men jenn gason an, li mennen l\u0027 sou kote, li mande li: Kisa ou gen pou di mwen?"
        },
        {
          "text": "Li reponn: Jwif yo ranje yon konplo. Y\u0027ap mande ou mennen P\u00F2l denmen devan Gran Kons\u00E8y la. Y\u0027ap di ou yo ta renmen egzaminen ka msye pi byen."
        },
        {
          "text": "Pa koute yo. Gen karant moun pou pi piti ki pare pou yo pran li. Yo s\u00E8mante sou lavi yo, yo p\u0027ap mete anyen nan bouch yo toutotan yo pa touye li. Koulye a yo fin pare n\u00E8t, se respons ou ase y\u0027ap tann."
        },
        {
          "text": "K\u00F2mandan an di l\u0027 konsa: Pa kite pesonn konnen ou te vin di m\u0027 sa. Epi li voye jenn gason an al f\u00E8 wout li."
        },
        {
          "text": "Apre sa, k\u00F2mandan an rele de nan ofisye l\u0027 yo, li di yo: Sanble desan (200) s\u00F2lda, swasanndis kavalye ak desan (200) z\u00F2m ame ak pik\u00E8t. Se pou nou tout pare pou n\u0027 pati pou Sezare asw\u00E8 a, v\u00E8 nev\u00E8."
        },
        {
          "text": "Pare yon chwal pou P\u00F2l tou. Mennen l\u0027 ale bay gouv\u00E8n\u00E8 Feliks an byen, san okenn danje, san okenn mal\u00E8."
        },
        {
          "text": "Epi li ekri l\u00E8t sa a:"
        },
        {
          "text": "Kl\u00F2d Lizyas voye bonjou ak tout respe l\u0027 pou ch\u00E8f li, gouv\u00E8n\u00E8 Feliks."
        },
        {
          "text": "Jwif yo te mete men sou nonm sa a, yo tapral touye l\u0027 l\u00E8 m\u0027 vin konnen se yon sitwayen women li ye. L\u00E8 sa a, mwen rive av\u00E8k s\u00F2lda m\u0027 yo, mwen delivre li."
        },
        {
          "text": "Mwen mennen l\u0027 devan Gran Kons\u00E8y jwif yo, paske mwen te vle konnen kisa jwif yo t\u0027ap di sou li konsa."
        },
        {
          "text": "Mwen w\u00E8 li pa t\u0027 f\u00E8 anyen ki pou ta f\u00E8 yo touye l\u0027 ni pou yo mete l\u0027 nan prizon. Yo t\u0027ap akize l\u0027 d\u00E8ske li f\u00E8 yon bann bagay ki gen rap\u00F2 ak Lalwa yo a."
        },
        {
          "text": "L\u00E8 m\u0027 vin konnen jwif yo t\u0027ap f\u00E8 konplo pou touye l\u0027, mwen pran desizyon voye l\u0027 ba ou. Epi mwen mande moun ki t\u0027ap akize l\u0027 yo pou yo vin pote plent pou li devan ou."
        },
        {
          "text": "S\u00F2lda yo f\u00E8 tou sa Lizyas te ba yo l\u00F2d f\u00E8: yo pran P\u00F2l, yo mennen li jouk Antipatris lannwit la menm."
        },
        {
          "text": "Nan denmen, s\u00F2lda ki t\u0027ap mache apye yo tounen nan kaz\u00E8n lan, yo kite kavalye yo f\u00E8 r\u00E8s vwayaj la av\u00E8k P\u00F2l."
        },
        {
          "text": "Rive yo rive Sezare, kavalye yo renm\u00E8t gouv\u00E8n\u00E8 a l\u00E8t la, epi yo renm\u00E8t P\u00F2l nan men li."
        },
        {
          "text": "Gouv\u00E8n\u00E8 a li l\u00E8t la, li mande P\u00F2l moun ki pwovens li ye. L\u00E8 l\u0027 vin konnen se moun Silisi li ye, li di li:"
        },
        {
          "text": "L\u00E8 moun k\u0027ap akize ou yo va vini, m\u0027a tande sa ou gen pou di. Epi li bay l\u00F2d pou yo mete P\u00F2l sou bon gad nan gwo pal\u00E8 Ew\u00F2d la."
        }
      ]
    },
    {
      "VERS": [
        {
          "text": "Apre senk jou, Ananyas, granpr\u00E8t la, rive Sezare ak yon avoka yo rele T\u00E8tilis ansanm ak k\u00E8k ch\u00E8f fanmi. Yo par\u00E8t devan gouv\u00E8n\u00E8 a; yo te vin pote plent pou P\u00F2l."
        },
        {
          "text": "Yo f\u00E8 rele P\u00F2l. L\u00E8 sa a Tetilis k\u00F2manse pale, li t\u0027ap akize P\u00F2l konsa: Ekselans, se ou ki f\u00E8 nou gen lap\u00E8 depi lontan. Se sou gouv\u00E8nman ou yo f\u00E8 anpil ref\u00F2m neses\u00E8 pou byen peyi a, t\u00E8lman ou gen bon konprann."
        },
        {
          "text": "Pou tou sa w\u0027ap f\u00E8 depi lontan toupatou, n\u0027ap di ou m\u00E8si anpil ak tout k\u00E8 nou."
        },
        {
          "text": "Mwen pa vle pran tw\u00F2p tan ou. Men tanpri souple, pran pasyans, koute sa nou gen pou n\u0027 di ou la a. Nou p\u0027ap pale anpil."
        },
        {
          "text": "Nou fin w\u00E8 nonm sa a se yon gwo nwizans: l\u0027ap mache f\u00E8 dez\u00F2d nan mitan jwif yo toupatou sou lat\u00E8. Se ch\u00E8f gwoup Nazareyen yo li ye."
        },
        {
          "text": "Li menm seye derespekte tanp lan. L\u00E8 nou w\u00E8 sa, nou arete l\u0027. Nou te vle jije l\u0027 dapre Lalwa nou an."
        },
        {
          "text": "Men, k\u00F2mandan Lizyas antre nan koze a, li aji yon jan brital ak nou, li wete li nan men nou."
        },
        {
          "text": "Apre sa, Lizyas bay moun ki t\u0027ap akize l\u0027 yo l\u00F2d pou yo vin par\u00E8t devan ou. Si ou poze nonm sa a keksyon, wa w\u00E8 ou menm tou, ki jan sa n\u0027ap di la a se verite tou kl\u00E8."
        },
        {
          "text": "Tout jwif yo te dak\u00F2 av\u00E8k li, yo t\u0027ap di se konsa bagay la te ye vre."
        },
        {
          "text": "Gouv\u00E8n\u00E8 a f\u00E8 P\u00F2l siy pou l\u0027 pale. P\u00F2l di: Mwen konnen w\u0027ap f\u00E8 jistis nan peyi a depi lontan. Se ak k\u00E8 poze mwen vin plede k\u00F2z mwen devan ou."
        },
        {
          "text": "Ou m\u00E8t pran ranseyman, j\u00F2di a f\u00E8 douz jou depi mwen te moute Jerizal\u00E8m pou m\u0027 al f\u00E8 s\u00E8vis pou Bondye."
        },
        {
          "text": "Jwif yo pa jwenn mwen ap diskite ak pesonn nan tanp lan, yo pa bare m\u0027 ap moute t\u00E8t pesonn ni nan sinag\u00F2g yo ni okenn l\u00F2t kote nan lavil la."
        },
        {
          "text": "Moun sa yo pa ka bay okenn pr\u00E8v pou tou sa yo sot di mwen f\u00E8 a."
        },
        {
          "text": "Men, m\u0027ap rekon\u00E8t sa devan ou: m\u0027ap s\u00E8vi Bondye zans\u00E8t nou yo dapre chemen yo pretann di ki pa bon an. Men, mwen kw\u00E8 tout bagay ki ekri nan lalwa Moyiz la ak nan liv pwof\u00E8t yo."
        },
        {
          "text": "Mwen gen espwa sa a, epi mwen konnen yo genyen l\u0027 tou; yon jou Bondye gen pou f\u00E8 tout moun, bon kou mechan, leve soti vivan nan lanm\u00F2."
        },
        {
          "text": "Se konsa m\u0027ap f\u00E8 posib mwen pou m\u0027 toujou kenbe konsyans mwen san repw\u00F2ch devan Bondye ak devan moun."
        },
        {
          "text": "Apre mwen fin pase anpil lanne dey\u00F2, mwen tounen Jerizal\u00E8m. Mwen te vin pote yon ti lajan pou ede p\u00E8p mwen an, epi m\u0027 tou pwofite f\u00E8 ofrann b\u00E8t pou Bondye."
        },
        {
          "text": "Men sa m\u0027 t\u0027ap f\u00E8 l\u00E8 yo jwenn mwen nan tanp lan. Mwen te fin patisipe nan jou s\u00E8vis pou mete moun nan kondisyon pou f\u00E8 s\u00E8vis Bondye. Pa te gen foul moun av\u00E8 m\u0027, pa te gen kras dez\u00F2d."
        },
        {
          "text": "Men, te gen k\u00E8k jwif ki te soti nan pwovens Lazi, se yo menm ki te dwe la devan ou pou akize m\u0027, si yo te gen kich\u00F2y kont mwen."
        },
        {
          "text": "Osinon, se pou moun ki isit la di ki move zak yo jwenn mwen te f\u00E8 l\u00E8 m\u0027 te kanpe devan Gran Kons\u00E8y la."
        },
        {
          "text": "Men s\u00E8l paw\u00F2l mwen te di byen f\u00F2 l\u00E8 m\u0027 te kanpe devan yo tout la: Se paske mwen kw\u00E8 m\u00F2 yo gen pou leve vivan ank\u00F2 kif\u00E8 yo rele m\u0027 an jijman devan nou j\u00F2di a."
        },
        {
          "text": "Feliks ki te okouran tout bagay sou chemen Bondye a, ranvwaye jijman an pou pita. Li di yo konsa: L\u00E8 k\u00F2mandan Lizyas va vini, m\u0027a pran yon desizyon sou zaf\u00E8 sa a."
        },
        {
          "text": "Li bay ofisye ki te reskonsab P\u00F2l la l\u00F2d pou l\u0027 pa lage l\u0027, men pou l\u0027 ba li k\u00E8k ti lib\u00E8te, epi pou kite zanmi l\u0027 yo rann li ti s\u00E8vis."
        },
        {
          "text": "K\u00E8k jou apre sa, Feliks vini av\u00E8k Drisil, madanm li, ki te yon jwif. Li voye rele P\u00F2l, li te vle tande sa P\u00F2l te gen pou l\u0027 di sou konfyans nan Jezikri a."
        },
        {
          "text": "Men, l\u00E8 P\u00F2l pran pale sou jan moun dwe viv byen, sou jan moun dwe kontwole k\u00F2 yo, sou jou jijman ki gen pou vini an, Feliks soti p\u00E8, li di: Bon, koulye a ou m\u00E8t ale. L\u00E8 m\u0027a gen tan m\u0027a rele ou ank\u00F2."
        },
        {
          "text": "Li te mete nan t\u00E8t li P\u00F2l ta ka ba li lajan. Se pout\u00E8t sa plizy\u00E8 fwa li te f\u00E8 l\u0027 vin koze av\u00E8k li."
        },
        {
          "text": "Dezan pase konsa. Feliks menm ki te vle f\u00E8 jwif yo plezi te kite P\u00F2l nan prizon tout tan sa a. Apre sa, P\u00F2siyis Festis vin moute gouv\u00E8n\u00E8 nan plas Feliks."
        }
      ]
    },
    {
      "VERS": [
        {
          "text": "L\u00E8 Festis rive nan pwovens lan, sou twa jou li kite Sezare, li ale lavil Jerizal\u00E8m."
        },
        {
          "text": "Ch\u00E8f pr\u00E8t yo ansanm ak jwif ki te grann\u00E8g nan lavil la vin pote plent ba li pou P\u00F2l."
        },
        {
          "text": "Yo mande Festis yon fav\u00E8. Yo mande l\u0027 pou l\u0027 f\u00E8 mennen P\u00F2l Jerizal\u00E8m. Yo te gen tan f\u00E8 konplo pou touye l\u0027 sou wout la."
        },
        {
          "text": "Men, Festis reponn yo: P\u00F2l deja nan prizon Sezare. Mwen menm pout\u00E8t pa m\u0027, mwen pral tounen Sezare tal\u00E8 konsa."
        },
        {
          "text": "Si P\u00F2l f\u00E8 kich\u00F2y ki mal, se pou ch\u00E8f nou yo desann ansanm av\u00E8 m\u0027, y\u0027a akize l\u0027 laba a."
        },
        {
          "text": "Festis pase wit a dis jou s\u00E8lman av\u00E8k yo Jerizal\u00E8m. Apre sa li tounen Sezare. Nan denmen, li al chita nan tribinal la, li bay l\u00F2d pou yo mennen P\u00F2l."
        },
        {
          "text": "L\u00E8 P\u00F2l rive, jwif ki te soti Jerizal\u00E8m yo vin kanpe b\u00F2 kote l\u0027, yo pote anpil gwo akizasyon kont li, men yo pa t\u0027 kapab bay okenn pr\u00E8v."
        },
        {
          "text": "Men sa P\u00F2l di pou defann t\u00E8t li: Mwen pa f\u00E8 anyen ki kont lalwa jwif yo, ni kont tanp lan, ni kont Seza."
        },
        {
          "text": "Festis menm ki te vle f\u00E8 jwif yo plezi mande P\u00F2l: Eske ou pa ta vle al Jerizal\u00E8m pou yo ka jije ou devan m\u0027 sou zaf\u00E8 sa a?"
        },
        {
          "text": "P\u00F2l reponn li: Se devan tribinal Seza mwen ye, se la pou yo jije mwen. Mwen pa f\u00E8 jwif yo anyen. Ou konnen sa byen pw\u00F2p."
        },
        {
          "text": "Si m\u0027 desobeyi lalwa, si m\u0027 f\u00E8 yon bagay ki merite lanm\u00F2, mwen p\u0027ap refize mouri. Men tou, si akizasyon y\u0027ap pote sou mwen yo pa vre, pesonn pa ka lage m\u0027 nan men yo. Mwen mande pou Seza tande k\u00F2z mwen."
        },
        {
          "text": "L\u00E8 sa a, Festis f\u00E8 yon ti pale ak manm kons\u00E8y li yo, epi l\u0027 di: Bon. Ou mande pou Seza tande k\u00F2z ou, ou pral devan Seza."
        },
        {
          "text": "K\u00E8k jou apre sa, wa Agripa ak Berenis rive Sezare. Yo te vin di Festis bonjou."
        },
        {
          "text": "Yo t\u0027ap pase k\u00E8k jou la. Festis pwofite esplike sitiyasyon P\u00F2l la bay wa a, li di li: Feliks te kite yon nonm nan prizon isit la."
        },
        {
          "text": "L\u00E8 m\u0027 te al Jerizal\u00E8m ch\u00E8f pr\u00E8t yo ansanm ak ch\u00E8f fanmi jwif yo te vin pote m\u0027 plent pou li, yo mande m\u0027 pou m\u0027 kondannen li."
        },
        {
          "text": "Mwen reponn yo: Se pa koutim moun lavil W\u00F2m yo pou yo renm\u00E8t yon akize bay l\u00E8nmi l\u0027 konsa san yo pa mete l\u0027 fasafas ak moun k\u0027ap akize l\u0027 yo anvan. Se pou l\u0027 gen chans defann t\u00E8t li tou anba akizasyon yo."
        },
        {
          "text": "Se konsa yo vin isit la av\u00E8k mwen. Mwen pa t\u0027 p\u00E8di tan mwen. Nan denmen m\u0027 al chita nan tribinal la, mwen bay l\u00F2d pou yo mennen nonm lan."
        },
        {
          "text": "Moun ki t\u0027ap akize l\u0027 yo vin par\u00E8t tou, men yo pa t\u0027 bay okenn move zak li te f\u00E8, jan m\u0027 te kw\u00E8 a."
        },
        {
          "text": "Se yon diskisyon s\u00E8lman yo te gen av\u00E8 l\u0027 sou relijyon yo a ak sou yon nonm yo rele Jezi ki mouri. Men, P\u00F2l s\u00E8tifye nonm sa a leve, li vivan ank\u00F2."
        },
        {
          "text": "Mwen pa t\u0027 konn sa pou m\u0027 te f\u00E8 ank\u00F2 pou m\u0027 te pran enf\u00F2masyon sou keksyon sa yo. Mwen mande P\u00F2l si l\u0027 pa ta vle al Jerizal\u00E8m pou yo te ka jije l\u0027 sou zaf\u00E8 sa a la."
        },
        {
          "text": "Men, P\u00F2l mande pou Seza tande k\u00F2z li. Li mande pou yo kenbe l\u0027 nan prizon jouk Seza va pran yon desizyon sou ka li. Se konsa mwen bay l\u00F2d pou yo pa lage l\u0027 jouk m\u0027a ka voye l\u0027 bay Seza."
        },
        {
          "text": "Agripa di Festis konsa: Mwen ta renmen tande nonm sa a. Festis reponn li: Denmen wa tande li."
        },
        {
          "text": "Se konsa, nan denmen Agripa ak Berenis vin nan mitan yon gwo k\u00F2t\u00E8j. Yo antre nan sal odyans lan av\u00E8k tout ch\u00E8f milit\u00E8 yo ansanm ak notab lavil la. Festis bay yon l\u00F2d, epi yo mennen P\u00F2l vini."
        },
        {
          "text": "Apre sa, Festis di: Wa Agripa, nou tout ki isit la av\u00E8k nou, men li! Nou w\u00E8 nonm sa a. Tout jwif yo vin pote m\u0027 plent pou li, ni laba Jerizal\u00E8m ni isit la. Y\u0027ap plede rele nonm sa a te f\u00E8t pou l\u0027 mouri deja."
        },
        {
          "text": "Mwen menm, pou t\u00E8t pa m\u0027, mwen w\u00E8 li pa f\u00E8 anyen ki merite lanm\u00F2. Men, li menm li mande pou Seza tande k\u00F2z li. Se pout\u00E8t sa, mwen pran desizyon voye l\u0027 bay Seza."
        },
        {
          "text": "Mwen pa gen anyen ki s\u00E8ten pou m\u0027 ekri sou li. Se pout\u00E8t sa mwen f\u00E8 l\u0027 konpar\u00E8t devan nou, devan ou menm sitou, wa Agripa. Konsa m\u0027a jwenn sa pou m\u0027 ekri l\u00E8 n\u0027a fin poze l\u0027 keksyon."
        },
        {
          "text": "Pou mwen menm, sa pa gen sans pou espedye yon prizonye konsa san ou pa di egzakteman kisa li f\u00E8."
        }
      ]
    },
    {
      "VERS": [
        {
          "text": "Agripa di P\u00F2l: Ou m\u00E8t pale pou defann t\u00E8t ou. L\u00E8 sa a, P\u00F2l lonje men l\u0027, epi li f\u00E8 defans li konsa:"
        },
        {
          "text": "Se pa ti kontan mwen kontan, wa Agripa, pou m\u0027 defann t\u00E8t mwen devan ou j\u00F2di a anba tout bagay jwif yo ap plede akize mwen."
        },
        {
          "text": "Ou menm ou konnen tout koutim jwif yo ansanm ak kalite keksyon yo renmen diskite yo byen. Tanpri souple, pran yon ti pasyans pou koute mwen."
        },
        {
          "text": "Tout jwif yo konnen ki jan m\u0027 mennen t\u00E8t mwen depi l\u00E8 m\u0027 te jenn gason, ki jan m\u0027 t\u0027ap viv depi nan konmansman nan mitan moun peyi mwen yo ak nan Jerizal\u00E8m."
        },
        {
          "text": "Yo konnen m\u0027 depi lontan. Epi, si yo vle, yo ka rann temwayaj mwen t\u0027ap viv tankou yon farizyen. Farizyen yo se moun ki pi r\u00E8d nan relijyon nou an."
        },
        {
          "text": "Koulye a, yo rele m\u0027 an jijman paske m\u0027ap tann pwom\u00E8s Bondye te f\u00E8 zans\u00E8t nou yo."
        },
        {
          "text": "Se menm pwom\u00E8s sa a douz branch fanmi nou yo ap tann l\u00E8 y\u0027ap s\u00E8vi Bondye san rete, lajounen kou lannwit. Se pou menm pwom\u00E8s sa a jwif yo ap akize mwen, monwa."
        },
        {
          "text": "Poukisa, nou menm jwif, nou pa kw\u00E8 Bondye ka leve moun mouri?"
        },
        {
          "text": "Mwen menm tou, yon l\u00E8, mwen te kw\u00E8 se pou m\u0027 te f\u00E8 sa m\u0027 kapab pou dispar\u00E8t non Jezi, moun Nazar\u00E8t la."
        },
        {
          "text": "Se sa m\u0027 te f\u00E8 lavil Jerizal\u00E8m. Mwen te resevwa yon pouvwa espesyal nan men ch\u00E8f pr\u00E8t yo pou sa. Mwen te mete anpil patizan Kris yo nan prizon. L\u00E8 yo t\u0027ap kondannen yo am\u00F2, mwen te dak\u00F2 n\u00E8t ale."
        },
        {
          "text": "Anpil fwa, mwen te f\u00E8 bat yo nan tout sinag\u00F2g, mwen te konn f\u00F2se yo vire do bay Bondye. Mwen te sit\u00E8lman pa t\u0027 vle w\u00E8 yo, mwen te konn al p\u00E8sekite yo jouk nan peyi etranje."
        },
        {
          "text": "Se konsa, mwen tapral Damas av\u00E8k pouvwa ansanm ak l\u00F2d ch\u00E8f pr\u00E8t yo te ban mwen."
        },
        {
          "text": "Antan m\u0027 te sou wout la, v\u00E8 midi konsa, monwa, mwen w\u00E8 yon limy\u00E8 ki soti nan sy\u00E8l la pi klere pase sol\u00E8y la. Li te klere tout kote m\u0027 te ye a ansanm ak moun ki t\u0027ap vwayaje av\u00E8 m\u0027 yo."
        },
        {
          "text": "Nou tout nou tonbe at\u00E8. Epi mwen tande yon vwa ki di m\u0027 an lang ebre: S\u00F2l, S\u00F2l, poukisa w\u0027ap p\u00E8sekite mwen? W\u0027ap f\u00E8 t\u00E8t ou mal l\u00E8 w\u0027ap voye pye konsa tankou yon chwal k\u0027ap voye pye l\u00E8 m\u00E8t li ap bat li."
        },
        {
          "text": "Mwen mande: Ki moun ou ye, Sey\u00E8? Epi l\u0027 di m\u0027: Mwen se Jezi w\u0027ap p\u00E8sekite a."
        },
        {
          "text": "Men, leve kanpe sou pye ou. Mwen f\u00E8 ou w\u00E8 m\u0027, se pou ou kapab s\u00E8vi mwen. Wi, ou pral s\u00E8vi m\u0027 temwen, ou pral di l\u00F2t moun yo jan ou te w\u00E8 m\u0027 j\u00F2di a epi wa f\u00E8 yo konnen tou sa m\u0027a f\u00E8 ou w\u00E8 apre sa."
        },
        {
          "text": "M\u0027a delivre ou anba men p\u00E8p jwif yo, anba men moun l\u00F2t nasyon yo. Se mwen menm k\u0027ap voye ou ba yo,"
        },
        {
          "text": "pou ou kapab louvri je yo, pou f\u00E8 yo soti nan f\u00E8nwa kote yo ye a vin nan limy\u00E8, pou wete yo anba pouvwa Satan vin jwenn Bondye. Konsa, l\u00E8 y\u0027a mete konfyans yo nan mwen, y\u0027a resevwa padon pou tout peche yo, y\u0027a jwenn plas yo nan mitan p\u00E8p k\u0027ap viv apa pou Bondye a."
        },
        {
          "text": "Se konsa, wa Agripa, mwen pa dezob\u00E8yi vizyon ki te soti nan sy\u00E8l la vin jwenn mwen."
        },
        {
          "text": "Mwen k\u00F2manse bay moun nan lavil Damas ak nan Jerizal\u00E8m mesaj la. Apre sa, m\u0027 ale nan tout peyi Jide ak nan mitan moun l\u00F2t nasyon yo. Mwen t\u0027ap mande yo pou yo chanje lavi yo, pou yo tounen vin jwenn Bondye, pou yo f\u00E8 bagay ki pou f\u00E8 w\u00E8 yo chanje tout bon."
        },
        {
          "text": "Se pout\u00E8t sa wi jwif yo mete men sou mwen nan tanp lan, se pout\u00E8t sa yo t\u0027ap seye touye mwen."
        },
        {
          "text": "Mentou, Bondye toujou pwoteje m\u0027 jouk j\u00F2di a. Mwen la toujou pou m\u0027 s\u00E8vi l\u0027 temwen devan tout moun, grann\u00E8g kou malere. Sa ou w\u00E8 m\u0027ap di la a, se sa menm pwof\u00E8t yo ansanm ak Moyiz te di gen pou rive."
        },
        {
          "text": "Kris la te gen pou l\u0027 soufri. Se li menm ki an premye gen pou l\u0027 leve soti vivan nan lanm\u00F2 pou l\u0027 f\u00E8 p\u00E8p Izray\u00E8l la ansanm ak tout l\u00F2t nasyon yo konnen limy\u00E8 k\u0027ap delivre yo a."
        },
        {
          "text": "Antan P\u00F2l t\u0027ap pale konsa pou defann t\u00E8t li, Festis rele byen f\u00F2: Ou fou, P\u00F2l! Tw\u00F2p lespri f\u00E8 ou p\u00E8di t\u00E8t ou."
        },
        {
          "text": "P\u00F2l reponn li: Mwen pa fou non, ekselans. Tout paw\u00F2l mwen di la a se verite a tou kl\u00E8, epi yo gen sans."
        },
        {
          "text": "Wa Agripa konn tout bagay sa yo. Se pout\u00E8t sa mwen pa p\u00E8 pale devan li. Mwen s\u00E8ten li konnen tout bagay sa yo, paske pa gen okenn ladan yo mwen te f\u00E8 an kach\u00E8t."
        },
        {
          "text": "Wa Agripa, \u00E8ske ou pa kw\u00E8 sa pwof\u00E8t yo di? Mwen konnen ou kw\u00E8."
        },
        {
          "text": "Agripa di P\u00F2l: Tal\u00E8 konsa ou pral pran t\u00E8t mwen tou pou f\u00E8 m\u0027 kretyen?"
        },
        {
          "text": "P\u00F2l reponn li: Kit koulye a, kit pita, m\u0027ap lapriy\u00E8 Bondye ni pou ou ni pou nou tout k\u0027ap koute m\u0027 j\u00F2di a pou yon l\u00E8 konsa nou vin tankou m\u0027, wetan chenn sa yo!"
        },
        {
          "text": "Wa a, gwouv\u00E8n\u00E8 a, Berenis ansanm ak tout moun ki te la yo leve."
        },
        {
          "text": "Apre yo fin ale, yonn t\u0027ap di l\u00F2t: Nonm sa a pa f\u00E8 anyen ki merite prizon, ale w\u00E8 lanm\u00F2."
        },
        {
          "text": "Agripa di Festis konsa: Si nonm sa a pa t\u0027 mande pou Seza tande l\u0027, ou ta ka lage l\u0027 wi."
        }
      ]
    },
    {
      "VERS": [
        {
          "text": "L\u00E8 yo deside pou f\u00E8 n\u0027 pati nan batiman pou peyi Itali, yo renm\u00E8t P\u00F2l ansanm ak k\u00E8k l\u00F2t prizonye nan men Jiliyis, k\u00F2mandan yon batayon lame W\u00F2m lan yo te rele Batayon Seza."
        },
        {
          "text": "Nou anbake sou yon batiman ki te soti lavil Adramit ki tapral f\u00E8 lak\u00F2t nan Lazi. Epi nou pati. Aristak, yon moun lavil Tesalonik nan peyi Masedwan, te av\u00E8k nou."
        },
        {
          "text": "Nan denmen nou rive lavil Sidon. Jiliyis te boule byen ak P\u00F2l, li te ba l\u0027 p\u00E8misyon pou li al w\u00E8 zanmi l\u0027 yo pou li al chache sa l\u0027 te bezwen."
        },
        {
          "text": "Apre nou kite Sidon, nou pase sou b\u00F2 dwat lil Chip, nou lonje k\u00F2t la sou anwo, paske van an te kontr\u00E8 pou nou l\u00F2t b\u00F2 a."
        },
        {
          "text": "Nou trav\u00E8se lanm\u00E8 a devan Silisi ak Panfili, nou rive lavil Mira nan Lisi."
        },
        {
          "text": "Antan nou la, k\u00F2mandan an jwenn yon batiman ki te soti lavil Aleksandri tapral an Itali. Li f\u00E8 nou anbake sou li."
        },
        {
          "text": "Pandan plizy\u00E8 jou nou vwayaje ti pa ti pa. Se pa ti traka anvan nou te ka rive devan lavil Nid. Van an pa t\u0027 ban nou chans pou n\u0027 al pi lwen nan k\u0027ap sa a. Nou te blije desann, pase devan k\u0027ap Salmone, vire anba lil Kr\u00E8t."
        },
        {
          "text": "Nou lonje k\u00F2t la av\u00E8k anpil traka jouk nou rive yon kote yo rele Bon P\u00F2, toupre lavil Laze."
        },
        {
          "text": "Nou te deja p\u00E8di anpil tan, jou pou jwif yo te f\u00E8 j\u00E8n yo te deja pase. L\u00E8 sa a se te gwo danje pou moun vwayaje."
        },
        {
          "text": "Se pout\u00E8t sa P\u00F2l ba yo kons\u00E8y sa a: Mesye, mwen w\u00E8 vwayaj la pral gen gwo danje ladan li: n\u0027ap p\u00E8di chay la ansanm ak batiman an. Ata moun ka mouri tou."
        },
        {
          "text": "Men, k\u00F2mandan women an te gen plis konfyans nan paw\u00F2l kaptenn lan ak amat\u00E8 batiman an pase nan paw\u00F2l P\u00F2l."
        },
        {
          "text": "P\u00F2 a pa t\u0027 bon pou yo te rete pase sezon fredi a tou: se pout\u00E8t sa pif\u00F2 moun ki te ab\u00F2 a te vle pati. Yo t\u0027ap pran chans rive Finiks, yon l\u00F2t p\u00F2 nan lil Kr\u00E8t la ki bay sou lanm\u00E8 nan direksyon siwa n\u00F2wa. Konsa, yo ta ka pase sezon fredi a la."
        },
        {
          "text": "L\u00E8 yo w\u00E8 yon ti van sw\u00E8t leve, yo te kw\u00E8 yo te kapab rive Finiks. Yo leve lank, yo pran lonje k\u00F2t lil la."
        },
        {
          "text": "Men, yon l\u00F2t moman, yon gwo van yo rele n\u00F2de desann soti nan m\u00F2n lil la."
        },
        {
          "text": "Li pran trennen batiman an. pa t\u0027 gen mwayen kenbe t\u00E8t ak li. Nou te blije kite l\u0027 pote n\u0027 ale."
        },
        {
          "text": "Nou pase b\u00F2 anba yon ti zile yo rele Kloda. La, nou pran yon ti souf. Se pa ti traka anvan nou resi sove ti kann\u00F2t b\u00F2 a."
        },
        {
          "text": "Yo rale l\u0027 moute ab\u00F2. Apre sa, yo pran mare k\u00E8k k\u00F2d, yo sentre batiman an byen sentre. Yo te p\u00E8 tou pou batiman an pa t\u0027 al chwe sou yon fon plat ki nan mitan lanm\u00E8 a devan peyi Libi. Yo desann vwal yo. Se konsa nou kite van an bwote nou."
        },
        {
          "text": "Gwo van an t\u0027ap bat nou pi r\u00E8d. Nan denmen, nou te blije jete chay yo nan dlo."
        },
        {
          "text": "Nan denmen ank\u00F2, marin yo voye tout apar\u00E8j batiman an jete nan dlo ak pw\u00F2p men yo."
        },
        {
          "text": "Pandan plizy\u00E8 jou nou pa w\u00E8 ni sol\u00E8y, ni zetwal. Van an menm t\u0027ap soufle byen f\u00F2 toujou. L\u00E8 n\u0027 w\u00E8 sa, nou p\u00E8di tout espwa sove."
        },
        {
          "text": "Moun ki te ab\u00F2 yo pa t\u0027 manje anyen depi lontan. P\u00F2l kanpe devan yo, li di yo konsa: Mesye, nou te dwe koute mwen. Nou pa t\u0027 dwe soti kite Kr\u00E8t. Nou ta egzante tout danje sa yo ak tout p\u00E8t sa yo."
        },
        {
          "text": "Men, koulye a, m\u0027ap di nou pran kouraj. Pesonn p\u0027ap mouri. Se batiman an ase k\u0027ap p\u00E8di."
        },
        {
          "text": "Y\u00E8 oswa, Bondye m\u0027ap s\u00E8vi a, li menm ki m\u00E8t mwen, li voye yon zanj li b\u00F2 kote m\u0027,"
        },
        {
          "text": "li di mwen: Pa p\u00E8, P\u00F2l. F\u00F2k ou konpar\u00E8t devan Seza. Epi Bondye f\u00E8 fav\u00E8 sa a pou ou: li ba ou lavi tout moun k\u0027ap vwayaje ansanm av\u00E8k ou yo."
        },
        {
          "text": "Se pout\u00E8t sa, mesye, pran kouraj. Mwen gen konfyans nan Bondye. Sa gen pou l\u0027 rive jan li di m\u0027 lan."
        },
        {
          "text": "Men, nou pral chwe sou yon zile."
        },
        {
          "text": "Sa te f\u00E8 kat\u00F2z nwit deja. Van an t\u0027ap bwote nou toujou sou lanm\u00E8 Mediterane a. V\u00E8 menwi konsa, marin yo vin santi nou t\u0027ap pwoche b\u00F2 yon t\u00E8."
        },
        {
          "text": "Yo mare yon sonn nan yon liy, yo lage l\u0027 nan fon. Yo jwenn dlo a te gen vin bras. Pi devan ank\u00F2 yo lage liy lan, yo jwenn kenz bras ase."
        },
        {
          "text": "Yo te p\u00E8 pou batiman an pa moute sou resif. Yo lage kat lank nan d\u00E8y\u00E8 batiman an. Yo t\u0027ap tann sol\u00E8y la leve."
        },
        {
          "text": "Marin yo menm t\u0027ap chache chape k\u00F2 yo. Yo desann ti kann\u00F2t b\u00F2 a nan dlo, yo pran pret\u00E8s yo tapral mare k\u00E8k lank devan batiman an."
        },
        {
          "text": "Men, P\u00F2l di k\u00F2mandan women an ak s\u00F2lda yo: Si moun sa yo pa rete nan batiman an, nou yonn p\u0027ap sove."
        },
        {
          "text": "L\u00E8 sa a, s\u00F2lda yo koupe k\u00F2d ki te mare ti kann\u00F2t b\u00F2 a, yo kite l\u0027 ale."
        },
        {
          "text": "Anvan sol\u00E8y leve, P\u00F2l mande tout moun pou yo manje yon ti manje. Li di yo: Mezanmi, j\u00F2di a f\u00E8 kat\u00F2z jou depi nou rete la san manje, n\u0027ap tann."
        },
        {
          "text": "Tanpri, koulye a, mete kich\u00F2y nan vant nou. N\u0027a byen bezwen l\u0027 pou nou sove. Ata yon branch cheve nou p\u0027ap p\u00E8di."
        },
        {
          "text": "L\u00E8 li fin di sa, P\u00F2l pran pen, li di Bondye m\u00E8si devan yo tout, li kase pen an, epi l\u0027 k\u00F2manse manje."
        },
        {
          "text": "Tout moun reprann kouraj; yo menm tou yo manje."
        },
        {
          "text": "Te gen desanswasanns\u00E8z (276) moun antou ab\u00F2 batiman an."
        },
        {
          "text": "L\u00E8 yo fin manje kont yo, yo jete r\u00E8s ble a nan lanm\u00E8 pou deleste batiman an."
        },
        {
          "text": "L\u00E8 sol\u00E8y leve, marin yo pa t\u0027 rekon\u00E8t t\u00E8 a. Men, yo w\u00E8 yon lans ak yon b\u00E8l plaj. Yo f\u00E8 lide pran chans ale f\u00E8 t\u00E8 la."
        },
        {
          "text": "Yo demare lank yo, yo lage yo nan lanm\u00E8. Yo demare k\u00F2d ki te kenbe zaviwon ki te s\u00E8vi yo gouv\u00E8nay la. Yo moute f\u00F2k la pou van an pouse batiman an tou dwat devan yo. Yo mete k\u0027ap sou plaj la."
        },
        {
          "text": "Men, batiman an moute sou yon ban sab nan mitan de kouran, li chwe. Devan batiman an te antre kole nan sab la, d\u00E8y\u00E8 a menm gwo lanm yo t\u0027ap fin kraze li."
        },
        {
          "text": "S\u00F2lda yo te vle touye prizonye yo pou okenn ladan yo pa t\u0027 naje sove."
        },
        {
          "text": "Men, k\u00F2mandan women an ki te vle sove P\u00F2l di yo non pa f\u00E8 sa. Li bay l\u00F2d pou tout moun ki konn naje jete k\u00F2 yo nan dlo anvan pou y\u0027 al at\u00E8."
        },
        {
          "text": "L\u00F2t moun yo va swiv apre, y\u0027a kenbe k\u00E8k planch osinon k\u00E8k moso nan batiman an. Se konsa nou tout nou rive at\u00E8 anbyen, san l\u00F2t donmaj ni mal\u00E8."
        }
      ]
    },
    {
      "VERS": [
        {
          "text": "Se l\u00E8 nou fin sove, nou vin konnen lil la te rele Malt."
        },
        {
          "text": "Moun peyi a te aji byen anpil av\u00E8k nou. Lapli t\u0027ap tonbe, te f\u00E8 fr\u00E8t anpil. Yo limen yon gwo boukan pou resevwa nou."
        },
        {
          "text": "P\u00F2l te ranmase yon ti pak\u00E8t fachin, li t\u0027ap mete l\u0027 nan dife a l\u00E8 yon s\u00E8pan soti nan chal\u00E8 dife a, li vlope nan men li."
        },
        {
          "text": "L\u00E8 moun zile yo w\u00E8 s\u00E8pan an pandye nan men P\u00F2l, yonn t\u0027ap di l\u00F2t: Gen l\u00E8 nonm sa a se yon ansasen. Li chape nan nofraj la, epi men jistis Bondye ap pousib li toujou."
        },
        {
          "text": "P\u00F2l annik souke men l\u0027, epi b\u00E8t la tonbe nan dife a. Li pa t\u0027 santi anyen ank\u00F2."
        },
        {
          "text": "L\u00F2t moun yo menm t\u0027ap tann pou yo w\u00E8 P\u00F2l vin anfle osinon pou l\u0027 tonbe mouri fr\u00E8t. Moun yo tann, yo tann. L\u00E8 yo w\u00E8 anyen pa rive l\u0027, yo chanje lide, yo di: Nonm sa a, se yon bondye."
        },
        {
          "text": "Toupre b\u00F2 la, te gen yon bitasyon ki te pou Pibliyis, pi grann\u00E8g nan lil la. Li resevwa nou ak k\u00E8 kontan. Nou f\u00E8 ladesant lakay li pandan twa jou."
        },
        {
          "text": "Papa Pibliyis te kouche malad ak yon lafy\u00E8b ak dyare. P\u00F2l antre ale w\u00E8 l\u0027, li lapriy\u00E8, li mete men l\u0027 sou t\u00E8t li, li geri li."
        },
        {
          "text": "Apre sa, tout l\u00F2t moun ki te malad nan lil la te vini tou. Yo tout te geri."
        },
        {
          "text": "Yo f\u00E8 nou anpil kado. L\u00E8 pou n\u0027 anbake menm, yo ban nou tou sa nou te bezwen pou vwayaj la."
        },
        {
          "text": "Apre twa mwa, nou pati nan yon batiman Aleksandri ki te pase tout tan fredi a nan lil la. Yo te rele batiman an Marasa."
        },
        {
          "text": "L\u00E8 nou rive Sirakiz, nou rete la pandan twa jou."
        },
        {
          "text": "L\u00E8 nou pati, nou lonje k\u00F2t la jouk nou rive Rijio. Nan denmen, yon van sw\u00E8t leve: apre de jou vwayaj nou rive Pouz\u00F2l."
        },
        {
          "text": "La, nou jwenn k\u00E8k fr\u00E8 ki mande pou n\u0027 pase s\u00E8t jou ak yo. Se konsa nou rive lavil W\u00F2m."
        },
        {
          "text": "Fr\u00E8 lavil W\u00F2m yo ki te pran nouv\u00E8l nou vin kontre nou jouk nan Mache Apiyis ak nan Kalfou Twa Kafe. L\u00E8 P\u00F2l w\u00E8 yo, li di Bondye m\u00E8si, li pran kouraj."
        },
        {
          "text": "L\u00E8 nou rive W\u00F2m, yo kite P\u00F2l rete pou kont li ak yon s\u00E8l s\u00F2lda pou veye li."
        },
        {
          "text": "Apre twa jou, P\u00F2l f\u00E8 rele ch\u00E8f jwif yo ki lavil W\u00F2m. L\u00E8 yo reyini, li di yo: Fr\u00E8 m\u0027 yo, san m\u0027 pa f\u00E8 anyen kont p\u00E8p la, ni kont koutim zans\u00E8t nou yo, jwif yo rete konsa, yo arete m\u0027 lavil Jerizal\u00E8m, yo lage m\u0027 nan men women yo."
        },
        {
          "text": "L\u00E8 women yo fin keksyonnen m\u0027, yo te vle lage m\u0027 paske yo pa t\u0027 jwenn okenn rezon ki pou ta f\u00E8 m\u0027 merite lanm\u00F2."
        },
        {
          "text": "Men, jwif yo kenbe la ak yo. Mwen te blije mande pou Seza tande k\u00F2z mwen. Men, mwen menm pou t\u00E8t pa m\u0027, mwen pa gen okenn plent pou m\u0027 f\u00E8 pou moun menm peyi av\u00E8 m\u0027 yo."
        },
        {
          "text": "Se pout\u00E8t sa mwen f\u00E8 rele nou pou m\u0027 w\u00E8 nou, pou m\u0027 pale ak nou, pou m\u0027 di nou se pout\u00E8t moun p\u00E8p Izray\u00E8l t\u0027ap tann lan kif\u00E8 yo mare m\u0027 ak chenn sa a."
        },
        {
          "text": "Yo reponn li: Nou pa resevwa okenn l\u00E8t soti peyi Jide sou ou. Okenn fr\u00E8 pa soti laba vin isit pou ban nou nouv\u00E8l, ni pou pale mal sou ou."
        },
        {
          "text": "Men, nou ta renmen tande kisa ou gen nan t\u00E8t ou, paske nou konnen toupatou yo pa vle w\u00E8 gwoup ou f\u00E8 pati a."
        },
        {
          "text": "Yo fikse l\u0027 yon jou. L\u00E8 sa a, yo te anpil ki te vin jwenn li kote li te ye a. Depi nan maten jouk nan asw\u00E8, P\u00F2l t\u0027ap ba yo esplikasyon: li t\u0027ap f\u00E8 yo konnen gouv\u00E8nman Bondye ki wa a. Li pran lalwa Moyiz la ak liv pwof\u00E8t yo, li t\u0027ap chache f\u00E8 yo rekon\u00E8t ki moun Jezi ye."
        },
        {
          "text": "Gen ladan yo ki te kw\u00E8 sa l\u0027 t\u0027ap di yo. Men, gen l\u00F2t ki pa t\u0027 vle kw\u00E8 menm."
        },
        {
          "text": "Yo vire do yo san yo pa t\u0027 tonbe dak\u00F2. L\u00E8 P\u00F2l w\u00E8 sa, li ajoute paw\u00F2l sa a pou yo: Sentespri te gen rezon pale konsa ak zans\u00E8t nou yo nan bouch pwof\u00E8t Ezayi, l\u00E8 l\u0027 te di:"
        },
        {
          "text": "Ale jwenn p\u00E8p sa a, di l\u0027 pou mwen: Pou tande n\u0027a tande nan z\u00F2r\u00E8y nou, men nou p\u0027ap konprann anyen. Pou gade n\u0027a gade ak je nou, men nou p\u0027ap w\u00E8."
        },
        {
          "text": "Paske lespri p\u00E8p sa a vin lou, yo bouche z\u00F2r\u00E8y yo, yo f\u00E8men je yo, pou yo pa w\u00E8 ak je yo, pou yo pa tande nan z\u00F2r\u00E8y yo, pou yo pa konprann ak lespri yo, pou yo pa tounen vin jwenn mwen pou m\u0027 geri yo. Se Bondye menm ki di sa."
        },
        {
          "text": "Apre sa, P\u00F2l di yo: Koulye a, nou f\u00E8t pou nou konnen Bondye f\u00E8 moun l\u00F2t nasyon yo konnen l\u0027ap delivre yo tou. Yo menm, y\u0027ap tande li."
        },
        {
          "text": "L\u00E8 l\u0027 te fin di sa, jwif yo al f\u00E8 wout yo, yo t\u0027ap diskite yonn ak l\u00F2t."
        },
        {
          "text": "P\u00F2l te rete pandan dezan nan yon kay li te lwe. Li te resevwa tout moun ki te vin w\u00E8 li."
        },
        {
          "text": "Li t\u0027ap f\u00E8 konnen gouv\u00E8nman Bondye ki wa a, li t\u0027ap moutre moun yo tout bagay sou Jezikri, Sey\u00E8 a, kareman san pesonn pa janm chache l\u0027 kont."
        }
      ]
    }
  ]
}