{
  "-bnumber": "58",
  "CHAPTER": [
    {
      "VERS": [
        {
          "text": "Nan tan lontan, Bondye te mete paw\u00F2l nan bouch pwof\u00E8t yo nan div\u00E8s okazyon ak div\u00E8s jan pou l\u0027 te ka pale ak zans\u00E8t nou yo."
        },
        {
          "text": "Men, nan d\u00E8nye jou sa yo, se pitit li a menm Bondye te voye pale ak nou nan non li. Se ak Pitit sa a Bondye te kreye tout bagay. Se li menm tou Bondye chwazi pou eritye tout bagay l\u00E8 sa va fini n\u00E8t."
        },
        {
          "text": "Pitit sa a reflete limy\u00E8 b\u00E8l pouvwa Bondye a, se bon p\u00F2tre Bondye li ye. Se li menm k\u0027ap soutni tout bagay ak pouvwa paw\u00F2l li. L\u00E8 li fin delivre moun anba peche yo, li moute chita anwo nan sy\u00E8l la, sou b\u00F2 dwat Bondye, Gran Wa a."
        },
        {
          "text": "Pitit la sit\u00E8lman gen plis pouvwa pase zanj yo, Bondye ba l\u0027 yon non ki pi konsekan pase pa yo a."
        },
        {
          "text": "Kil\u00E8s nan zanj yo Bondye te janm di: Ou se pitit mwen. Depi j\u00F2di a se mwen ki papa ou? Li pa janm di okenn nan zanj li yo: M\u0027a yon papa pou li. La yon pitit pou mwen."
        },
        {
          "text": "Men, l\u00E8 Bondye t\u0027ap voye premye Pitit li a sou lat\u00E8, li te di: Se pou tout zanj Bondye yo adore li."
        },
        {
          "text": "L\u00E8 l\u0027 t\u0027ap pale sou zanj li yo, li te di: Bondye f\u00E8 zanj li yo tounen van. Li f\u00E8 s\u00E8vit\u00E8 l\u0027 yo tounen flanm dife."
        },
        {
          "text": "Men, l\u00E8 l\u0027ap pale sou Pitit li a, li di: O Bondye, gouv\u00E8nman ou lan la pou tout tan. W\u0027ap gouv\u00E8nen san patipri tankou yon wa nan peyi ou la."
        },
        {
          "text": "Ou te renmen tou sa ki byen. Ou te rayi tou sa ki mal. Se pout\u00E8t sa, Bondye ki Bondye ou la chwazi ou. Li f\u00E8 k\u00E8 ou kontan n\u00E8t ale, li f\u00E8 pou ou bagay li pa f\u00E8 pou l\u00F2t zanmi ou yo."
        },
        {
          "text": "Yon l\u00F2t fwa, li di ank\u00F2: Se ou menm, M\u00E8t la, Bondye ki te kreye lat\u00E8 nan konmansman. Se av\u00E8k men ou ou te f\u00E8 sy\u00E8l la."
        },
        {
          "text": "Yo gen pou yo dispar\u00E8t, men ou menm w\u0027ap toujou la. Yo gen pou yo fini tankou rad."
        },
        {
          "text": "W\u0027ap vlope yo tankou yon chemiz mete la. W\u0027ap chanje yo tankou rad. Men ou menm, ou p\u0027ap janm chanje, ou p\u0027ap janm mouri."
        },
        {
          "text": "Bondye pa janm di okenn nan zanj li yo: Chita la sou b\u00F2 dwat mwen, jouk tan mwen f\u00E8 l\u00E8nmi ou yo tounen yon ti ban pou lonje pye ou."
        },
        {
          "text": "Kisa zanj Bondye yo ye menm? Yo tout se yonn bann lespri k\u0027ap s\u00E8vi Bondye. Se Bondye menm ki voye yo pou ede moun ki la pou jwenn delivrans yo."
        }
      ]
    },
    {
      "VERS": [
        {
          "text": "Se pout\u00E8t sa, nou dwe kenbe verite yo te moutre nou yo pi f\u00E8m toujou pou nou pa p\u00E8di chemen nou."
        },
        {
          "text": "Paw\u00F2l zanj Bondye yo te anonse a te gen tout val\u00E8 li. Se sa ki f\u00E8 moun ki pa t\u0027 okipe paw\u00F2l la ak moun ki te dezobeyi l\u0027 yo te resevwa chatiman yo te merite a."
        },
        {
          "text": "Konsa tou, si nou menm nou meprize yon gwo delivrans tankou sa a, nanpwen chape pou nou. Premye moun ki te f\u00E8 konnen delivrans sa a se Sey\u00E8 a menm. Apre sa, moun ki te tande l\u0027 yo, se yo ki te f\u00E8 nou konnen jan delivrans sa a gen anpil val\u00E8."
        },
        {
          "text": "Anmenmtan an tou, Bondye te f\u00E8 anpil siy, anpil b\u00E8l bagay ak anpil mirak pou f\u00E8 w\u00E8 sa moun sa yo t\u0027ap di a se te vre. Li separe kado Sentespri a bay moun jan l\u0027 vle."
        },
        {
          "text": "Bondye pa t\u0027 bay zanj li yo pouvwa sou anyen nan tan n\u0027ap pale a, tan ki gen pou vini an."
        },
        {
          "text": "Okontr\u00E8, jan yo ekri sa yon kote nan Liv la: Bondye o, kisa moun ye pou w\u0027ap chonje yo konsa? Kisa moun ki f\u00E8t pou mouri yo ye menm pou w\u0027ap pran ka yo konsa?"
        },
        {
          "text": "Ou f\u00E8 yo yon ti jan pi ba pase zanj yo pou yon ti tan. Tankou yon kouw\u00F2n sou t\u00E8t yo, ou ba yo tout lwanj ak tout resp\u00E8."
        },
        {
          "text": "Ou mete tout bagay anba pye yo. Liv la di Bondye mete tout bagay anba pye l\u00E8z\u00F2m, sa vle di pa gen anyen ki pa sou z\u00F2d yo. Men, nou w\u00E8 koulye a moun pa gen pouvwa sou tout bagay."
        },
        {
          "text": "Okontre, l\u00E8 nou gade Jezi, nou w\u00E8 pou yon tan Bondye te mete l\u0027 pi ba pase zanj yo, pou l\u0027 te ka mouri pou tout moun, tankou yon fav\u00E8 Bondye t\u0027ap f\u00E8 yo. Koulye a, pout\u00E8t lanm\u00F2 li te soufri a, Bondye ba li tout lwanj ak tout resp\u00E8 ki pou yon wa."
        },
        {
          "text": "Se Bondye ki f\u00E8 tout bagay, se Bondye k\u0027ap kenbe tout bagay. Se tou n\u00F2mal pou l\u0027 te vle f\u00E8 anpil nan pitit li yo resevwa pa yo nan b\u00E8l pouvwa li a. Se pout\u00E8t sa, li f\u00E8 Jezi vin bon n\u00E8t av\u00E8k tout soufrans sa yo. Paske se Jezi ki ch\u00E8f k\u0027ap mennen yo nan chemen delivrans lan."
        },
        {
          "text": "Ni moun ki netwaye l\u00E8z\u00F2m anba peche yo, ki vle di Jezi, ni l\u00E8z\u00F2m li netwaye yo, yo tout gen yon s\u00E8l papa. Se pout\u00E8t sa, Jezi pa wont rele yo fr\u00E8,"
        },
        {
          "text": "jan l\u0027 te di sa nan Liv la: Bondye, m\u0027a nonmen non ou bay fr\u00E8 m\u0027 yo. M\u0027a f\u00E8 lwanj ou l\u00E8 yo tout reyini ansanm."
        },
        {
          "text": "Li di ank\u00F2: M\u0027a mete tout konfyans mwen nan Bondye. Apre sa, li di ank\u00F2: Men mwen ansanm ak tout pitit Bondye te ban mwen yo."
        },
        {
          "text": "Moun li rele pitit li yo, se moun ki gen yon k\u00F2 ki f\u00E8t ak ch\u00E8 ak san. Jezi vin tankou yo tou, menm ch\u00E8 ak yo, menm san ak yo. Konsa, l\u00E8 li mouri, li detwi Satan ki te gen pouvwa pou touye moun."
        },
        {
          "text": "Li delivre tout moun ki pase tout lavi yo esklav paske yo te p\u00E8 lanm\u00F2."
        },
        {
          "text": "Sa se bagay ki kl\u00E8: li pa t\u0027 vin pote sekou bay zanj Bondye yo. Jan sa ekri nan Liv la: Li vin pote sekou bay tout moun ras Abraram yo."
        },
        {
          "text": "Se konsa, li te f\u00E8t pou l\u0027 te vin tankou fr\u00E8 l\u0027 yo sou tout pwen, pou l\u0027 te ka s\u00E8vi yo tankou yon granpr\u00E8t ki gen anpil pitye pou yo, k\u0027ap f\u00E8 s\u00E8vis li byen devan Bondye, pou ofrann li f\u00E8 a ka f\u00E8 Bondye padonnen peche tout p\u00E8p la."
        },
        {
          "text": "Koulye a, li ka pote sekou bay tout moun ki anba tantasyon, paske li menm tou li te pase anba tantasyon, li menm tou li te soufri."
        }
      ]
    },
    {
      "VERS": [
        {
          "text": "Se pout\u00E8t sa, fr\u00E8 m\u0027 yo, nou menm k\u0027ap viv apa pou Bondye, nou menm Bondye te rele pou antre ansanm nan sy\u00E8l la, fikse je nou sou Jezi, moun Bondye te voye pou s\u00E8vi nou granpr\u00E8t nan konfyans nou genyen an."
        },
        {
          "text": "Paske li pa t\u0027 twonpe Bondye ki te chwazi l\u0027 pou travay sa a. Li f\u00E8 travay li byen tankou Moyiz ki te f\u00E8 tout travay li byen nan kay Bondye a."
        },
        {
          "text": "Moun ki bati yon kay resevwa plis lwanj pase kay la. Konsa tou, Jezi resevwa yon pi gwo lwanj pase Moyiz."
        },
        {
          "text": "Chak kay gen yon moun ki bati li. Men, se Bondye ki f\u00E8 tout bagay."
        },
        {
          "text": "Moyiz te f\u00E8 travay li byen nan tout k\u00F2 kay Bondye a. Li te yon senp s\u00E8vit\u00E8 ki te la pou pale sou bagay Bondye tapral di pita."
        },
        {
          "text": "Men, Jezikri te f\u00E8 travay li tankou yon pitit Bondye te mete ch\u00E8f kay li. Se nou menm ki kay Bondye a, depi nou pa janm dekouraje, depi nou pa janm p\u00E8di konfyans, depi nou pa janm wont sa n\u0027ap tann lan."
        },
        {
          "text": "Se pout\u00E8t sa, jan Sentespri te di l\u0027 la: Si nou tande vwa Bondye j\u00F2di a,"
        },
        {
          "text": "pa kenbe t\u00E8t ak li, menm jan zans\u00E8t nou yo te f\u00E8 l\u0027, l\u00E8 yo te chache kont ak Bondye a, tankou l\u00E8, nan dez\u00E8 a, yo te vle w\u00E8 jouk ki b\u00F2 Bondye ye ak yo."
        },
        {
          "text": "L\u00E8 sa a, zans\u00E8t nou yo te tante m\u0027, yo te sonde m\u0027 atout yo te deja w\u00E8 tou sa m\u0027 t\u0027ap f\u00E8 depi karantan."
        },
        {
          "text": "Se sak f\u00E8, mwen te fache sou moun sa yo. Mwen te di: Moun sa yo toujou ap f\u00E8 move lide nan t\u00E8t yo. Yo derefize obeyi k\u00F2mandman m\u0027 yo."
        },
        {
          "text": "Mwen te f\u00E8 k\u00F2l\u00E8, mwen te f\u00E8 s\u00E8man: Yo pa janm mete pye yo kote pou yo poze k\u00F2 yo ansanm ak mwen an."
        },
        {
          "text": "Fr\u00E8 m\u0027 yo, atansyon pou okenn nan nou pa rive gen move santiman nan k\u00E8 l\u0027 ki pou f\u00E8 l\u0027 p\u00E8di konfyans nan Bondye, pou l\u00E8 sa a, li pa vire do bay Bondye vivan an."
        },
        {
          "text": "Okontr\u00E8, chak jou, se pou nou yonn ankouraje l\u00F2t toutotan n\u0027ap viv nan ep\u00F2k Liv la rele j\u00F2di a. Piga nou yonn kite peche detounen nou, pou l\u00E8 sa a nou pa rive nan kenbe t\u00E8t ak Bondye."
        },
        {
          "text": "Paske, nou se moun k\u0027ap mache ansanm ak Kris la, depi nou kenbe f\u00E8m nan konfyans nou te genyen depi nan konmansman an jouk sa kaba."
        },
        {
          "text": "Men sa ki ekri nan Liv la: Si nou tande vwa Bondye j\u00F2di a, pa kenbe t\u00E8t ak li, tankou l\u00E8 nou te chache kont ak Bondye a."
        },
        {
          "text": "Kil\u00E8s sa yo ki te tande vwa Bondye men ki apre sa te chache kont ak li? Se tout moun Moyiz te f\u00E8 soti nan peyi Lejip la."
        },
        {
          "text": "Sou ki moun Bondye te f\u00E8 k\u00F2l\u00E8 pandan karantan an? Se sou moun ki te f\u00E8 peche yo. Tout moun sa yo tonbe, yo mouri nan dez\u00E8 a."
        },
        {
          "text": "L\u00E8 Bondye te f\u00E8 s\u00E8man sa a, kil\u00E8s li t\u0027ap pale? Li t\u0027ap pale sou moun ki te chache kont ak li yo."
        },
        {
          "text": "Nou w\u00E8 vre, yo yonn pa t\u0027 kapab mete pye yo kote sa a, paske yo pa t\u0027 gen konfyans."
        }
      ]
    },
    {
      "VERS": [
        {
          "text": "Koulye a, Bondye kenbe menm pwom\u00E8s sa a pou nou toujou, pou nou ka antre kote pou nou poze k\u00F2 nou ansanm ak li a. Atansyon pou okenn nan nou pa p\u00E8di chans antre nan kote sa a."
        },
        {
          "text": "Paske, yo f\u00E8 nou konnen bon nouv\u00E8l la menm jan ak l\u00F2t yo. Yo menm tou yo te tande mesaj la. Men, sa pa t\u0027 s\u00E8vi yo anyen, paske l\u00E8 yo te tande l\u0027 la yo pa t\u0027 resevwa l\u0027 ak konfyans nan Bondye."
        },
        {
          "text": "Nou menm ki gen konfyans nan Bondye, nou pral antre kote pou nou poze k\u00F2 nou ansanm ak li a. Se kote sa a li t\u0027ap pale, l\u00E8 li te di: Mwen te f\u00E8 k\u00F2l\u00E8, mwen te f\u00E8 s\u00E8man: Yo p\u0027ap janm mete pye yo kote pou yo poze k\u00F2 yo ansanm ak mwen an. Bondye te pale konsa, men li menm, li te fin f\u00E8 travay li depi l\u00E8 li t\u0027ap kreye lemonn."
        },
        {
          "text": "Paske, men sa ki ekri yon l\u00F2t kote nan Liv la sou sety\u00E8m jou a: Sety\u00E8m jou a, Bondye poze k\u00F2 l\u0027 apre li te fin f\u00E8 tout travay li yo."
        },
        {
          "text": "Li tounen sou menm paw\u00F2l la ank\u00F2, l\u00E8 li di: Yo p\u0027ap janm mete pye yo kote pou yo poze k\u00F2 yo ansanm ak mwen an."
        },
        {
          "text": "Moun ki te resevwa bon nouv\u00E8l la an premye, yo pa t\u0027 antre kote sa a paske yo pa t\u0027 mete konfyans yo nan Bondye. Konsa, gen l\u00F2t toujou ki ka antre kote sa a pou yo ka poze k\u00F2 yo ansanm ak Bondye."
        },
        {
          "text": "Se sak f\u00E8, Bondye chwazi yon l\u00F2t jou li rele j\u00F2di a. Li pale sou jou sa a lontan lontan apre, nan paw\u00F2l David nou jwenn nan Liv la, paw\u00F2l mwen deja di nou an: Si nou tande vwa Bondye j\u00F2di a, pa kenbe t\u00E8t ak li."
        },
        {
          "text": "Paske, si Jozye te f\u00E8 p\u00E8p Izray\u00E8l la antre nan peyi kote pou yo te poze k\u00F2 yo ansanm ak Bondye a, Bondye pa ta bezwen pale apre sa sou yon l\u00F2t jou ank\u00F2."
        },
        {
          "text": "Jan sa ye a, gen yon repo ank\u00F2 pou p\u00E8p Bondye a, yon repo tankou repo Bondye te pran sety\u00E8m jou a."
        },
        {
          "text": "Paske, moun ki antre kote pou yo poze k\u00F2 yo ansanm ak Bondye a, se moun ki fin f\u00E8 travay yo, menm jan Bondye te poze apre li te fin f\u00E8 travay li."
        },
        {
          "text": "Ann f\u00E8 jef\u00F2 pou nou tout ka antre kote sa a. Se pa pou okenn nan nou dezobeyi Bondye tankou moun sa yo ki te la anvan nou te f\u00E8 l\u0027 la, pou nou pa p\u00E8di chans antre kote sa a."
        },
        {
          "text": "Paw\u00F2l Bondye a gen lavi, li gen pouvwa. Li pi file pase kouto de b\u00F2. Li koupe jouk li jwenn kote nanm ak lespri moun f\u00E8 yonn, jouk kote vyann ak mw\u00E8l zo kontre. Li jije tout santiman ak tout lide ki nan k\u00E8 moun."
        },
        {
          "text": "Anyen pa kapab kache pou Bondye. Tout bagay nan kreyasyon Bondye a akl\u00E8 konsa devan je l\u0027, san anyen pa kouvri yo. Nou menm tou, nou gen pou nou rann li kont pou tou sa nou f\u00E8."
        },
        {
          "text": "Ann kenbe f\u00E8m nan konfyans nou genyen an, paske nou gen Jezi, pitit Bondye a, k\u0027ap s\u00E8vi nou yon gwo granpr\u00E8t, li trav\u00E8se sy\u00E8l la jouk li rive devan Bondye menm."
        },
        {
          "text": "Granpr\u00E8t nou an, se pa yon moun ki pa kapab soufri ak nou nan febl\u00E8s nou. Okontr\u00E8, nou gen yon granpr\u00E8t ki te pase anba tout kalite tantasyon menm jan ak nou. Men, li pa t\u0027 janm f\u00E8 okenn peche."
        },
        {
          "text": "Se pout\u00E8t sa, ann pwoche av\u00E8k konfyans devan fot\u00E8y kote Bondye ki renmen nou an chita. Se la n\u0027a jwenn padon pou peche nou yo, se la n\u0027a jwenn pou gremesi sekou n\u0027a bezwen l\u00E8 nou nan nesesite."
        }
      ]
    },
    {
      "VERS": [
        {
          "text": "Se pami moun yo toujou chwazi yon granpr\u00E8t, l\u00E8fini yo mete l\u0027 apa pou l\u0027 ka f\u00E8 s\u00E8vis Bondye pou yo. Se li menm tou ki pou ofri kado ak b\u00E8t pou touye pou peche yo bay Bondye."
        },
        {
          "text": "Li toujou gen anpil pasyans ak moun ki pa konnen, ak moun k\u0027ap f\u00E8 sa yo pa t\u0027 dwe f\u00E8, paske li menm pout\u00E8t pa l\u0027, li f\u00E8b tou sou anpil pwen."
        },
        {
          "text": "Se sak f\u00E8, se pa s\u00E8lman pou peche p\u00E8p la li gen pou l\u0027 ofri b\u00E8t pou yo touye bay Bondye, men se pou peche pa l\u0027 yo tou, paske li menm tou li f\u00E8b."
        },
        {
          "text": "Pesonn pa ka bay t\u00E8t li grad granpr\u00E8t la. Se Bondye s\u00E8lman ki ka rele yon moun nan plas sa a, jan sa te f\u00E8t pou Arawon."
        },
        {
          "text": "Se konsa, Kris la pa t\u0027 chwazi t\u00E8t li pou l\u0027 te resevwa grad granpr\u00E8t la. Okontr\u00E8, li resevwa l\u0027 nan men Bondye ki te di li: Ou se pitit mwen, depi j\u00F2di a se mwen ki papa ou."
        },
        {
          "text": "Li di yon l\u00F2t kote ank\u00F2: Ou pr\u00E8t pou tout tan menm jan ak M\u00E8lkised\u00E8k."
        },
        {
          "text": "Pandan Jezi t\u0027ap viv sou lat\u00E8, li te lapriy\u00E8 Bondye, li te f\u00E8 demann li av\u00E8k gwo r\u00E8l ak dlo nan je bay Bondye, s\u00E8l moun ki te kapab sove l\u0027 anba lanm\u00F2. Bondye koute l\u0027, paske li te soum\u00E8t devan Bondye."
        },
        {
          "text": "Atout li te pitit Bondye, li vin konnen sa ki rele yon moun obeyisan, av\u00E8k tout soufrans li soufri yo."
        },
        {
          "text": "L\u00E8 li fin bon n\u00E8t, li tounen yon delivrans pou tout moun ki obeyi l\u0027, yon delivrans k\u0027ap delivre yo pou tout tan,"
        },
        {
          "text": "paske l\u00E8 sa a, Bondye deklare se yon granpr\u00E8t menm jan ak M\u00E8lkised\u00E8k li ye."
        },
        {
          "text": "Mwen gen anpil bagay pou m\u0027 ta di nou sou sa ank\u00F2. Men, se bagay ki difisil anpil pou esplike nou, paske nou lou toujou nan konprann nou."
        },
        {
          "text": "Depi tout tan sa a, se pou n\u0027 te f\u00F2 deja tankou moun k\u0027ap moutre nou yo. Men, okontr\u00E8, se bezwen nou bezwen toujou pou moun montre nou bagay ki pi fasil yo, premye konesans nan paw\u00F2l Bondye a. Se ti l\u00E8t nou bezwen bw\u00E8 toujou, nou poko ka manje gwo manje."
        },
        {
          "text": "Se timoun ki nan bw\u00E8 l\u00E8t, paske timoun pa gen kont esperyans pou konnen sa ki bon ak sa ki pa bon."
        },
        {
          "text": "Okontr\u00E8, se granmoun ki manje gwo manje, paske granmoun yo konn jije, yo konn f\u00E8 diferans ant sa ki bon ak sa ki mal."
        }
      ]
    },
    {
      "VERS": [
        {
          "text": "Se sak f\u00E8, ann grandi toujou pou n\u0027 ka vin granmoun nan konfyans nou. Ann kite d\u00E8y\u00E8 premye konesans yo te ban nou sou Kris la. Nou pa pral rek\u00F2manse ank\u00F2 ap poze premye baz travay la: nou pa pral di nou ank\u00F2 jan nou dwe chanje lavi nou, jan nou dwe wete konfyans nou te gen nan z\u00E8v ki pa vo anyen yo pou n\u0027 mete l\u0027 nan Bondye."
        },
        {
          "text": "Non, nou pa pral pale nou ank\u00F2 sou bat\u00E8m yo, sou s\u00E8vis pou mete men sou t\u00E8t moun ki kw\u00E8 yo, sou keksyon l\u00E8 moun mouri yo va leve, sou jijman ki p\u0027ap janm kase a."
        },
        {
          "text": "Ann pouse pi devan! Se sa nou pral f\u00E8 koulye a, si Bondye penm\u00E8t nou sa."
        },
        {
          "text": "Moun ki te resevwa limy\u00E8 Bondye a yon fwa deja, yo te goute kado Bondye te ba yo a, yo te resevwa p\u00F2syon pa yo nan Sentespri Bondye a."
        },
        {
          "text": "Yo te goute paw\u00F2l Bondye a, yo te w\u00E8 l\u0027 te gou. Yo te santi nan lavi yo pouvwa k\u0027ap travay nan tan k\u0027ap vini an."
        },
        {
          "text": "Apre sa, si yo voye konfyans yo nan Bondye jete, pa gen mwayen pou yo tounen vin jwenn Bondye ank\u00F2. Paske, yo kloure Pitit Bondye a yon dezy\u00E8m fwa sou kwa a. Yo f\u00E8 l\u0027 wont devan tout moun ank\u00F2."
        },
        {
          "text": "L\u00E8 yon t\u00E8 bw\u00E8 dlo lapli ki tonbe anpil sou li, si li pouse plant ki ka s\u00E8vi moun k\u0027ap travay li a, Bondye ap beni li."
        },
        {
          "text": "Men, si li pouse pikan ak pengwen, li pa vo anyen. Bondye riske ba l\u0027 madichon. L\u00E8 sa a, yo ka boule li."
        },
        {
          "text": "Nou m\u00E8t w\u00E8 m\u0027 ap pale konsa, fr\u00E8 m\u0027 yo, mwen gen anpil konfyans nan nou toujou. Mwen konnen nou nan chemen ki pou delivre nou an."
        },
        {
          "text": "Paske, Bondye pa mechan pou l\u0027 ta bliye travay nou f\u00E8, ni renmen nou moutre nou gen pou li, l\u00E8 nou t\u0027ap rann moun k\u0027ap viv pou li yo anpil s\u00E8vis, s\u00E8vis n\u0027ap rann yo jouk koulye a toujou."
        },
        {
          "text": "Men, mwen ta renmen w\u00E8 nou toujou kenbe konsa nan aktivite travay la jouk sa kaba, konsa sa n\u0027ap tann lan ka rive vre."
        },
        {
          "text": "Mwen pa ta vle nou lage k\u00F2 nou nan f\u00E8 par\u00E8s. Okontr\u00E8, se pou nou swiv egzanp moun ki gen konfyans yo, moun ki rete tann ak pasyans. Se pout\u00E8t sa yo te resevwa sa Bondye te pwom\u00E8t la."
        },
        {
          "text": "L\u00E8 Bondye te f\u00E8 Abraram pwom\u00E8s la, li te f\u00E8 s\u00E8man li t\u0027ap kenbe li. Li f\u00E8 s\u00E8man an sou t\u00E8t li, paske pa gen pi gran pase li."
        },
        {
          "text": "Li te di: Mwen pwom\u00E8t ou pou m\u0027 beni ou, pou m\u0027 ba ou anpil anpil pitit pitit."
        },
        {
          "text": "Abraram te rete tann ak pasyans. Se konsa li resevwa sa Bondye te pwom\u00E8t li a."
        },
        {
          "text": "L\u00E8 moun ap f\u00E8 s\u00E8man, yo s\u00E8mante sou sa ki pi gran pase yo. Yo pran s\u00E8man an pou yon garanti pou fini tout diskisyon yo ka gen yonn ak l\u00F2t."
        },
        {
          "text": "Men, Bondye te vle f\u00E8 moun ki pou te resevwa sa l\u0027 te pwom\u00E8t la w\u00E8 akl\u00E8 li pa t\u0027ap janm chanje paw\u00F2l. Se sak f\u00E8, li ajoute s\u00E8man an d\u00E8y\u00E8 pwom\u00E8s la."
        },
        {
          "text": "Konsa, vin gen de bagay la a ki pa ka chanje, de bagay Bondye pa ka bay manti sou yo. Nou menm menm ki jwenn yon pwoteksyon nan men l\u0027, sa ankouraje nou anpil pou nou kenbe byen f\u00E8m espwa Bondye ofri nou an."
        },
        {
          "text": "Espwa sa a, se tankou yon lank batiman li ye pou nou. L\u0027ap kenbe nanm nou f\u00E8 m\u0027, byen solid. Lank sa nou genyen an, li chouke jouk l\u00F2t b\u00F2 rido tanp ki nan sy\u00E8l la."
        },
        {
          "text": "Se la Jezi te antre an premye pou louvri chemen an pou nou, li menm ki te tounen yon granpr\u00E8t pou tout tan, menm jan ak M\u00E8lkised\u00E8k."
        }
      ]
    },
    {
      "VERS": [
        {
          "text": "M\u00E8lkised\u00E8k sa a, se te wa peyi Sal\u00E8m, yon pr\u00E8t ki t\u0027ap s\u00E8vi Bondye ki anwo nan sy\u00E8l la. L\u00E8 Abraram t\u0027ap tounen lakay li, apre li te fin kraze k\u00E8k wa nan yon batay, M\u00E8lkised\u00E8k vin kontre l\u0027, li ba l\u0027 benediksyon."
        },
        {
          "text": "L\u00E8 sa a, Abraram separe ba li yon dizy\u00E8m nan tou sa li te pran. Non M\u00E8lkised\u00E8k la gen de sans. Nan yon premye sans, li vle di Wa ki bay jistis la. Men, ak\u00F2z li te wa peyi Sal\u00E8m, li gen yon dezy\u00E8m sans. Li vle di tou Wa ki bay k\u00E8 poze a."
        },
        {
          "text": "M\u00E8lkised\u00E8k sa a, nou pa konn ni papa l\u0027, ni manman l\u0027, ni okenn nan zans\u00E8t li yo. Yo pa di ki b\u00F2 l\u0027 te f\u00E8t, ni ki b\u00F2 l\u0027 mouri. Li tankou Pitit Bondye a, li rete pr\u00E8t pou tout tan."
        },
        {
          "text": "Nou tou w\u00E8 ki kalite grann\u00E8g nonm sa a te ye, pou granpapa nou, Abraram, te ba li yon dizy\u00E8m nan tou sa l\u0027 te pran nan batay la."
        },
        {
          "text": "Dapre lalwa Moyiz, se nan ras Levi ase yo chwazi moun ki pou s\u00E8vi pr\u00E8t. Pr\u00E8t sa yo resevwa l\u00F2d pou yo mande p\u00E8p la yon dizy\u00E8m sou tout bagay, sa vle di, yo mande moun ki sitwayen menm peyi ak yo pou bay yon dizy\u00E8m nan tou sa yo genyen. Men, yo tout se pitit pitit Abraram yo ye."
        },
        {
          "text": "M\u00E8lkised\u00E8k menm pa t\u0027 moun ras Levi. Men malgre sa, Abraram te ba li yon dizy\u00E8m nan tou sa li te pran. Sa ki pi r\u00E8d ank\u00F2, M\u00E8lkised\u00E8k bay moun ki te resevwa pwom\u00E8s Bondye a benediksyon."
        },
        {
          "text": "Moun ki bay benediksyon pi gran pase moun ki resevwa benediksyon. Sa se vre."
        },
        {
          "text": "Nan ka pr\u00E8t ras Levi yo, ofrann yon dizy\u00E8m lan se pou moun ki gen pou mouri. Men, nan ka M\u00E8lkised\u00E8k la, ladim lan se pou yon moun ki vivan, jan sa ekri nan Liv la."
        },
        {
          "text": "Gen plis ank\u00F2: nou ka di l\u00E8 Abraram te bay ofrann dizy\u00E8m lan, Levi te peye l\u0027 tou, li menm Levi ki gen pitit pitit li yo k\u0027ap resevwa ofrann dizy\u00E8m lan koulye a."
        },
        {
          "text": "Paske, nan yon sans, Levi ki pa t\u0027 ank\u00F2 f\u00E8t te nan ren granpapa l\u0027, Abraram, l\u00E8 M\u00E8lkised\u00E8k te vin kontre l\u0027 la."
        },
        {
          "text": "Se sou baz travay pr\u00E8t ras Levi yo Bondye te bay p\u00E8p Izray\u00E8l la lalwa Moyiz la. Si travay pr\u00E8t ras Levi yo te yon travay ki te bon n\u00E8t, pa ta gen nesesite menm pou yon l\u00F2t pr\u00E8t ki menm jan ak M\u00E8lkised\u00E8k men ki pa menm jan ak Arawon ta vini."
        },
        {
          "text": "L\u00E8 yo chanje travay pr\u00E8t la, se pou yo chanje lalwa a tou."
        },
        {
          "text": "Men, nan tout paw\u00F2l sa yo, se sou Sey\u00E8 a y\u0027ap pale. Men li menm, li soti nan yon l\u00F2t branch fanmi, ki pa janm gen pesonn ladan l\u0027 ki te konn f\u00E8 s\u00E8vis pr\u00E8t yo devan l\u00F2t\u00E8l la."
        },
        {
          "text": "Sa se bagay tout moun konnen, Jezi te f\u00E8t nan branch fanmi Jida. Moyiz pa t\u0027 janm bay non sa a l\u00E8 li t\u0027ap pale sou pr\u00E8t yo."
        },
        {
          "text": "Bon, men yon l\u00F2t pwen k\u0027ap ekl\u00E8si keksyon an plis toujou. Nou w\u00E8 se yon l\u00F2t pr\u00E8t ki tankou M\u00E8lkised\u00E8k ki vin la a."
        },
        {
          "text": "Yo pa t\u0027 f\u00E8 l\u0027 pr\u00E8t dapre regleman l\u00E8z\u00F2m: men, se ak\u00F2z pouvwa lavi ki p\u0027ap janm fini an kif\u00E8 yo f\u00E8 l\u0027 pr\u00E8t."
        },
        {
          "text": "Men sa ki ekri nan Liv la: Ou pr\u00E8t pou tout tan menm jan ak M\u00E8lkised\u00E8k."
        },
        {
          "text": "Konsa, yo mete ansyen regleman an sou kote, paske li f\u00E8b, li pa t\u0027 kapab s\u00E8vi anyen ank\u00F2."
        },
        {
          "text": "Lalwa Moyiz la pa t\u0027 kapab rann anyen bon n\u00E8t sou tout pwen. Men, koulye a, yo ban nou yon pi b\u00E8l espwa, kif\u00E8 nou ka pwoche b\u00F2 kot Bondye."
        },
        {
          "text": "Gen yon l\u00F2t bagay ank\u00F2: Se s\u00E8man Bondye te f\u00E8 a. Bondye te f\u00E8 l\u00F2t yo pr\u00E8t san l\u0027 pa t\u0027 f\u00E8 s\u00E8man."
        },
        {
          "text": "Men pou Jezi, Bondye te f\u00E8 s\u00E8man l\u00E8 li t\u0027ap mete l\u0027 pr\u00E8t, paske li te di: Bondye f\u00E8 s\u00E8man. L\u0027ap toujou kenbe paw\u00F2l li: Ou pr\u00E8t pou tout tan."
        },
        {
          "text": "Konsa, av\u00E8k Jezi sa ban nou yon garanti, nou gen yon l\u00F2t kontra ak Bondye ki pi bon lontan pase premye a."
        },
        {
          "text": "Gen yon l\u00F2t diferans ank\u00F2: Te gen anpil pr\u00E8t nan l\u00F2t kategori a, paske se tout tan yo t\u0027ap mouri. Yon s\u00E8l pa t\u0027 ka kenbe travay la n\u00E8t ale."
        },
        {
          "text": "Men, Jezi li menm toujou vivan, li pa janm bezwen renm\u00E8t travay pr\u00E8t la bay okenn l\u00F2t moun pou f\u00E8 l\u0027 nan plas li."
        },
        {
          "text": "Se pout\u00E8t sa, depi koulye a, epi pou tout tan, li ka delivre tout moun, l\u0027ap f\u00E8 yo pwoche b\u00F2 kot Bondye paske li menm li toujou vivan, l\u0027ap lapriy\u00E8 Bondye pou yo."
        },
        {
          "text": "Konsa, Jezi se granpr\u00E8t nou te bezwen an. Li bon n\u00E8t, li pa janm f\u00E8 okenn bagay ki mal, ni okenn peche. Yo mete l\u0027 apa, yo wete l\u0027 nan mitan moun k\u0027ap f\u00E8 peche yo. Bondye leve l\u0027, li mete l\u0027 pi wo pase sy\u00E8l la."
        },
        {
          "text": "Li pa tankou l\u00F2t granpr\u00E8t yo. Li pa bezwen ap ofri chak jou yon bann b\u00E8t pou yo touye pou peche pa l\u0027 yo anvan, epi pou peche p\u00E8p la apre sa. Li pa nan sa li menm. Li f\u00E8 yon s\u00E8l ofrann fini ak sa l\u00E8 li te ofri t\u00E8t li a."
        },
        {
          "text": "Dapre lalwa Moyiz la, se moun ki poko bon n\u00E8t yo te mete s\u00E8vi granpr\u00E8t. Men, dapre paw\u00F2l s\u00E8man Bondye a, paw\u00F2l ki vin lontan apre lalwa a, moun Bondye mete granpr\u00E8t la, se Pitit li a ki te vin bon n\u00E8t sou tout pwen pou tout tan."
        }
      ]
    },
    {
      "VERS": [
        {
          "text": "Men bagay ki pi enp\u00F2tan nan tou sa m\u0027ap di la a: Nou gen yon kalite granpr\u00E8t konsa ki chita sou b\u00F2 dwat f\u00F2t\u00E8y Bondye ki wa nan sy\u00E8l la."
        },
        {
          "text": "L\u0027ap f\u00E8 s\u00E8vis granpr\u00E8t li nan kote ki apa pou Bondye a, sa vle di, nan kay tout bon an, kay Sey\u00E8 a menm te bati. Se pa t\u0027 moun ki te bati l\u0027 pou li."
        },
        {
          "text": "Travay yon granpr\u00E8t, se ofri kado ak b\u00E8t pou touye bay Bondye. Nan kondisyon sa a, granpr\u00E8t nou an dwe gen kich\u00F2y pou l\u0027 ofri tou."
        },
        {
          "text": "Si Jezi te sou lat\u00E8, menm senp pr\u00E8t li pa ta ye, paske gen pr\u00E8t deja ki la pou ofri kado yo, dapre jan lalwa Moyiz la vle l\u0027 la."
        },
        {
          "text": "Nan s\u00E8vis pr\u00E8t sa yo ap f\u00E8 nan tanp ki sou lat\u00E8 a, se kopye y\u0027ap kopye sou sa k\u0027ap f\u00E8t nan sy\u00E8l la. Sa y\u0027ap f\u00E8 a ou ta di se lonbraj sa k\u0027ap f\u00E8t nan sy\u00E8l la. Se konsa sa te ye pou Moyiz tou. L\u00E8 Moyiz tapral moute tant lan, Bondye di li: Gade byen pou ou ka f\u00E8 tout bagay dapre mod\u00E8l mwen te moutre ou sou m\u00F2n lan."
        },
        {
          "text": "Men, koulye a, s\u00E8vis granpr\u00E8t nou an gen pou l\u0027 f\u00E8 a pi konsekan lontan pase s\u00E8vis pr\u00E8t sa yo. Paske, kontra li te ranje ant Bondye ak l\u00E8z\u00F2m lan pi bon lontan, li gen pi bon pwom\u00E8s ki garanti li."
        },
        {
          "text": "Si premye kontra a pa t\u0027 gen defo, pa ta gen nesesite pou yo ta f\u00E8 yon l\u00F2t kontra pou pran plas li."
        },
        {
          "text": "Men, Bondye te gen repw\u00F2ch pou l\u0027 f\u00E8 p\u00E8p li a. Se sak f\u00E8 Bondye di: Gade, pa rete lontan ank\u00F2 anvan pou m\u0027 f\u00E8 yon l\u00F2t kontra av\u00E8k p\u00E8p Izray\u00E8l la, av\u00E8k branch fanmi Jida a."
        },
        {
          "text": "Bondye di ank\u00F2: Se p\u0027ap yon kontra tankou kontra mwen te f\u00E8 av\u00E8k zans\u00E8t yo a, l\u00E8 m\u0027 te pran men yo pou m\u0027 te f\u00E8 yo soti kite peyi Lejip la. Yo pa t\u0027 f\u00E8 tou sa yo te dwe f\u00E8 dapre kontra mwen te f\u00E8 ak yo a. Se pout\u00E8t sa, mwen pa t\u0027 okipe yo tou."
        },
        {
          "text": "Bondye di ank\u00F2: Men kontra mwen pral f\u00E8 ak p\u00E8p Izray\u00E8l la, apre jou sa yo fin pase. M\u0027a mete lwa m\u0027 yo nan lespri yo, m\u0027a make lwa m\u0027 yo nan k\u00E8 yo. M\u0027a tounen Bondye tout bon pou yo, y\u0027a tounen yon p\u00E8p ki apa pou mwen."
        },
        {
          "text": "Pesonn p\u0027ap bezwen moutre yon l\u00F2t moun anyen nan peyi a. Pesonn p\u0027ap bezwen di yon l\u00F2t nan peyi a: Many\u00E8 chache konn Bondye. Paske, yo tout y\u0027a konnen m\u0027, depi sa ki tou piti a jouk sa ki pi gran an."
        },
        {
          "text": "M\u0027a padonnen sa yo f\u00E8 ki mal, mwen p\u0027ap chonje peche yo ank\u00F2."
        },
        {
          "text": "L\u00E8 Bondye di li pral f\u00E8 yon l\u00F2t kontra, li f\u00E8 premye kontra a pase m\u00F2d. Tou sa ki pase m\u00F2d, tou sa ki fin vye pr\u00E8t pou dispar\u00E8t."
        }
      ]
    },
    {
      "VERS": [
        {
          "text": "Premye kontra a te gen regleman pa l\u0027 pou jan yo dwe f\u00E8 s\u00E8vis pou Bondye nan tanp ki sou lat\u00E8 a."
        },
        {
          "text": "Premye bagay yo f\u00E8, yo moute yon gwo tant: se te kote yo te mete apa pou s\u00E8vis Bondye a. Se la yo te mete gwo lanp s\u00E8t branch lan, tab la ansanm ak pen yo ofri bay Bondye yo."
        },
        {
          "text": "D\u00E8y\u00E8 dezy\u00E8m rido a, te gen yon l\u00F2t ti tant pi piti. Se te kote yo te mete apa n\u00E8t pou Bondye menm lan."
        },
        {
          "text": "Se la lot\u00E8l an l\u00F2 a te ye ansanm ak Bwat kote yo te sere kontra a. Se sou lot\u00E8l la yo te konn boule lansan. Bwat la menm te kouvri n\u00E8t ak l\u00F2. Anndan l\u0027 yo te mete yon ti ja an l\u00F2 tou ki te gen laman dez\u00E8 a. B\u00F2 kote ti ja a, yo te mete baton Arawon an ki te fleri, ansanm ak de moso w\u00F2ch plat kote yo te ekri paw\u00F2l kontra a."
        },
        {
          "text": "Anwo bwat la, yo te mete estati de zanj yo te rele cheriben. Se te pou f\u00E8 moun konnen Bondye la. Z\u00E8l zanj yo te louvri, yo te kouvri tout kote yo ofri b\u00E8t pou touye pou peche yo. Men, nou pa gen tan koulye a pou n\u0027 pale an detay sou bagay sa yo."
        },
        {
          "text": "L\u00E8 tout bagay fin nan plas yo konsa, pr\u00E8t yo gen pou yo antre chak jou nan premye tant lan pou f\u00E8 s\u00E8vis."
        },
        {
          "text": "Men, se granpr\u00E8t la ase ki gen dwa antre nan dezy\u00E8m ti tant lan. Li f\u00E8 l\u0027 yon s\u00E8l fwa chak lanne. L\u00E8 sa a, li pote san b\u00E8t yo te ofri bay Bondye a pou t\u00E8t pa l\u0027 ansanm ak pou peche p\u00E8p la f\u00E8 san yo pa t\u0027 konnen."
        },
        {
          "text": "Av\u00E8k tout aranjman sa yo, Sentespri f\u00E8 nou w\u00E8 chemen ki pou mennen nou kote Bondye ye a poko louvri toutotan premye tant la kanpe toujou."
        },
        {
          "text": "Sa se yon siy pou te f\u00E8 nou konprann davans sa k\u0027ap pase koulye a. Sa vle di: pou moun k\u0027ap f\u00E8 s\u00E8vis sa yo, nanpwen kado yo ka f\u00E8 Bondye, nanpwen ofrann b\u00E8t yo ka touye bay Bondye ki pou lave konsyans yo devan Bondye."
        },
        {
          "text": "Nan tout bagay sa yo, se yon keksyon de sa ki bon pou manje, de sa ki bon pou bw\u00E8, de tout kalite seremoni pou yo f\u00E8 pou lave dey\u00F2 k\u00F2 moun. Prensip sa yo vo kich\u00F2y jouk l\u00E8 Bondye vin chanje tout bagay."
        },
        {
          "text": "Men, Kris la vini deja tankou granpr\u00E8t k\u0027ap bay benediksyon ki gen pou vini yo. Tant kote l\u0027ap f\u00E8 s\u00E8vis li a pi gwo, pi bon lontan. Se pa moun ki te bati li. Tant sa a pa f\u00E8 pati bagay ki sou lat\u00E8."
        },
        {
          "text": "Kris la pase nan tant lan, li antre kote yo mete apa pou Bondye a, li ofri san an yon s\u00E8l fwa devan Bondye epi li fini. L\u00E8 sa a, se pa t\u0027 san bouk kabrit ni san ti towo b\u00E8f li te ofri. Se san pa l\u0027 menm li te ofri. Se sak f\u00E8 li antre yon s\u00E8l fwa a devan Bondye, li tou peye pou l\u0027 te ka delivre nou pou tout tan."
        },
        {
          "text": "Si yo ka pran san bouk kabrit ak san towo b\u00E8f ansanm ak san vyann ti gaz\u00E8l b\u00E8f yo boule sou lot\u00E8l la pou voye sou moun ki mete t\u00E8t yo nan kondisyon yo pa ka s\u00E8vi Bondye dapre lalwa, pou mete yo nan kondisyon pou yo f\u00E8 s\u00E8vis Bondye,"
        },
        {
          "text": "nou pa bezwen mande kisa san Kris la p\u0027ap f\u00E8. Av\u00E8k pouvwa Sentespri ki la tout tan an, li menm li ofri t\u00E8t li bay Bondye tankou yon ofrann b\u00E8t ki bon n\u00E8t, san okenn defo. Se konsa, san l\u0027 ap lave konsyans nou, l\u0027ap delivre nou anba esklavaj lalwa k\u0027ap touye nou an pou nou ka s\u00E8vi Bondye vivan an."
        },
        {
          "text": "Se pout\u00E8t sa, Kris la se yon avoka ki tabli yon nouvo kontra ant Bondye ak l\u00E8z\u00F2m. Konsa, moun Bondye rele yo, yo ka resevwa eritaj ki la pou tout tan an, jan Bondye te pwom\u00E8t la. Tou sa, paske Kris la mouri. Av\u00E8k mouri li mouri a, li delivre tout moun anba chenn peche yo te f\u00E8 sou premye kontra a."
        },
        {
          "text": "L\u00E8 gen yon kontra osinon yon testaman, se pou yo bay pr\u00E8v moun ki te f\u00E8 l\u0027 la mouri byen mouri."
        },
        {
          "text": "Paske, yon testaman pa vo anyen toutotan moun ki f\u00E8 l\u0027 la vivan toujou. L\u00E8 moun ki f\u00E8 l\u0027 la mouri, se l\u00E8 sa a testaman an bon."
        },
        {
          "text": "Se pout\u00E8t sa, menm pou premye kontra a se apre yo te fin f\u00E8 san b\u00E8t yo te ofri yo koule li te bon."
        },
        {
          "text": "Premye bagay Moyiz te f\u00E8, li te li tout k\u00F2mandman yo bay p\u00E8p la, jan sa ye nan lalwa a. Apre sa, li pran san ti towo b\u00E8f yo ak san bouk kabrit yo, li mele l\u0027 ak dlo, li pran yon branch iz\u00F2p ak yon moso lenn wouj, li wouze Liv lalwa a ansanm ak tout p\u00E8p la av\u00E8k melanj la."
        },
        {
          "text": "L\u00E8 sa a, li di: Sa se san ki s\u00E8vi pou siyen kontra Bondye mande pou nou kenbe a."
        },
        {
          "text": "Moyiz voye san an sou tout tant lan, sou tout bagay ki s\u00E8vi nan tant lan."
        },
        {
          "text": "Dapre lalwa, san an mete pr\u00E8ske tout bagay nan kondisyon pou f\u00E8 s\u00E8vis Bondye. Si san pa koule, nanpwen padon pou peche yo."
        },
        {
          "text": "Tout bagay sa yo se kopye Moyiz te kopye yo sou bagay tout bon ki nan sy\u00E8l la. Si se pou yo te mete tout bagay sa yo ki yon senp p\u00F2tre bagay tout bon yo nan kondisyon pou f\u00E8 s\u00E8vis Bondye konsa, bagay ki nan sy\u00E8l la menm mande yon pi gwo kalite ofrann b\u00E8t toujou."
        },
        {
          "text": "Kris la pa t\u0027 antre nan yon kay moun te bati pou Bondye sou mod\u00E8l kay Bondye a. Li antre nan sy\u00E8l la menm, kote li kanpe koulye a devan Bondye pou nou."
        },
        {
          "text": "Granpr\u00E8t jwif yo antre chak lanne nan kote ki apa pou Bondye menm lan av\u00E8k san b\u00E8t yo touye bay Bondye. Men, Kris la menm pa antre plizy\u00E8 fwa pou ofri t\u00E8t li."
        },
        {
          "text": "Si se pa t\u0027 sa, li ta blije soufri plizy\u00E8 fwa tou depi l\u00E8 Bondye te kreye tout bagay. Men, koulye a, l\u00E8 tout bagay pr\u00E8t pou fini, li par\u00E8t yon s\u00E8l fwa, li bay t\u00E8t li tankou b\u00E8t yo ofri pou wete tout peche, epi li fini."
        },
        {
          "text": "Tout moun gen pou mouri yon s\u00E8l fwa, apre sa, Bondye gen pou jije yo."
        },
        {
          "text": "Konsa tou, Kris la ofri t\u00E8t li pou li mouri yon s\u00E8l fwa pou wete peche anpil moun. Li gen pou l\u0027 tounen yon dezy\u00E8m fwa. Men, l\u00E8 sa a, se p\u0027ap pou wete peche nou, se va pou delivre tout moun k\u0027ap tann li yo."
        }
      ]
    },
    {
      "VERS": [
        {
          "text": "Lalwa Moyiz la pa t\u0027 menm yon bon p\u00F2tre bagay ki la tout bon yo. Se yon senp lonbraj benediksyon ki gen pou vini yo li ye. Moun ki pwoche b\u00F2 kote Bondye av\u00E8k menm kalite ofrann b\u00E8t y\u0027ap plede ofri chak lanne san rete a, moun sa yo, lalwa pa ka f\u00E8 yo vin bon n\u00E8t."
        },
        {
          "text": "Si moun ki f\u00E8 s\u00E8vis sa yo pou Bondye te lave tout bon anba peche yo, yo pa ta santi yo koupab okenn peche ank\u00F2. Yo ta sispann f\u00E8 ofrann b\u00E8t pou touye."
        },
        {
          "text": "Men, okontr\u00E8, chak lanne b\u00E8t yo touye yo f\u00E8 moun yo chonje jan yo peche."
        },
        {
          "text": "Tou sa, paske san bouk ak san jenn towo b\u00E8f p\u0027ap janm ka wete peche moun."
        },
        {
          "text": "Se pout\u00E8t sa, l\u00E8 Kris la tapral vin sou lat\u00E8, li di Bondye: Ou pa bezwen yo f\u00E8 okenn ofrann b\u00E8t pou yo touye pou ou, ni pou yo f\u00E8 ou kado anyen. Men, ou ban m\u0027 yon k\u00F2."
        },
        {
          "text": "Se pa ofrann vyann b\u00E8t yo boule sou lot\u00E8l la k\u0027ap f\u00E8 ou plezi. Ni se pa ofrann b\u00E8t yo touye pou wete peche yo k\u0027ap f\u00E8 ou plezi."
        },
        {
          "text": "L\u00E8 sa a, mwen di: Men mwen, Bondye. Mwen vin pou f\u00E8 volonte ou, jan sa ekri sou mwen nan liv lalwa a."
        },
        {
          "text": "Premye bagay li di se: Ou pa bezwen yo f\u00E8 okenn ofrann b\u00E8t pou yo touye pou ou, ni pou yo f\u00E8 ou kado anyen, ni ofrann vyann b\u00E8t yo boule sou lot\u00E8l la, ni ofrann b\u00E8t yo touye pou wete peche yo: bagay sa yo pa f\u00E8 ou plezi. Men, tout ofrann b\u00E8t sa yo, se yo lalwa Moyiz la mande."
        },
        {
          "text": "Apre sa, li di: Men mwen, Bondye. Mwen vin pou f\u00E8 volonte ou. Konsa, Bondye aboli tout ansyen ofrann b\u00E8t yo, li ranplase yo ak ofrann Kris la menm."
        },
        {
          "text": "Kif\u00E8 nou netwaye anba peche nou yo, se paske Jezikri te f\u00E8 tou sa Bondye te vle, li ofri k\u00F2 pa li bay Bondye yon s\u00E8l fwa, epi l\u0027 fini."
        },
        {
          "text": "Pou pr\u00E8t jwif yo, se chak jou pou yo kanpe ap f\u00E8 s\u00E8vis yo. Y\u0027ap plede ofri menm sakrifis yo plizy\u00E8 fwa. Men, sakrifis sa yo p\u0027ap janm ka wete peche."
        },
        {
          "text": "Men, Kris la pou t\u00E8t pa l\u0027 f\u00E8 yon s\u00E8l ofrann san pou tout peche yo, yon ofrann san ki bon pou tout tan. Apre sa, li chita sou b\u00F2 dwat Bondye."
        },
        {
          "text": "Koulye a, se la l\u0027ap tann Bondye mete tout l\u00E8nmi l\u0027 yo tankou yon ti ban pou lonje pye li."
        },
        {
          "text": "Konsa, av\u00E8k s\u00E8l ofrann li f\u00E8 a, li f\u00E8 moun li netwaye anba peche yo bon n\u00E8t pou tout tan."
        },
        {
          "text": "Se sa Sentespri di nou tou. Paske, l\u00E8 li fin di:"
        },
        {
          "text": "Men kontra mwen pral f\u00E8 ak yo apre jou sa yo. Se Bondye menm ki di sa. M\u0027a mete lwa m\u0027 yo nan k\u00E8 yo, m\u0027a make lwa m\u0027 yo nan lespri yo."
        },
        {
          "text": "Apre sa, li di: Mwen p\u0027ap janm chonje ni peche yo, ni sa yo f\u00E8 ki mal."
        },
        {
          "text": "Konsa, l\u00E8 Bondye fin padonnen peche yo, pa gen nesesite pou yo f\u00E8 ofrann ank\u00F2 pou wete peche."
        },
        {
          "text": "Konsa, fr\u00E8 m\u0027 yo, gremesi san Kris la ki koule l\u00E8 li mouri pou nou an, nou gen antre lib kote yo mete apa pou Bondye a."
        },
        {
          "text": "Kris la louvri yon chemen n\u00E8f pou nou, yon chemen k\u0027ap ban nou lavi, yon chemen ki pase nan mitan vwal la, sa vle di: nan k\u00F2 l\u0027 menm."
        },
        {
          "text": "Nou gen yon granpr\u00E8t ki reskonsab tout kay Bondye a."
        },
        {
          "text": "Ann pwoche b\u00F2 kot Bondye ak tout k\u00E8 nou, ak yon konfyans byen chita, san nou pa gen anyen nan k\u00E8 nou ki pou boulv\u00E8se konsyans nou, k\u00F2 nou menm byen netwaye nan yon dlo byen pw\u00F2p."
        },
        {
          "text": "Ann kenbe espwa nou genyen an byen f\u00E8m. Paske, nou m\u00E8t s\u00E8ten, Bondye ap kenbe pwom\u00E8s li."
        },
        {
          "text": "Se pou nou yonn veye sou l\u00F2t pou yonn ka ede l\u00F2t gen renmen nan k\u00E8 nou, pou yonn ka ankouraje l\u00F2t nan f\u00E8 sa ki byen."
        },
        {
          "text": "Pa pran egzanp sou moun ki pran abitid pa vin nan reyinyon nou yo. Okontr\u00E8, se pou yonn ankouraje l\u00F2t f\u00E8 sa, koulye a pi plis pase anvan, paske nou w\u00E8 jou Sey\u00E8 a ap pwoche."
        },
        {
          "text": "Si, apre nou fin konn verite a, nou toujou ap f\u00E8 sa nou konnen ki mal, pa gen ofrann b\u00E8t ki ka wete peche sa yo."
        },
        {
          "text": "Nou m\u00E8t p\u00E8 kont k\u00F2 nou. Yon s\u00E8l bagay ki rete pou nou f\u00E8, se rete tann jijman an ansanm ak gwo dife ki gen pou vin detwi tout l\u00E8nmi Bondye yo."
        },
        {
          "text": "L\u00E8 yon moun te dezobeyi lalwa Moyiz la, depi te gen de osinon twa moun ki vin depoze kont li, se touye pou yo te touye l\u0027 san pitye."
        },
        {
          "text": "Nou pa bezwen mande kisa ki va rive yon moun k\u0027ap meprize Pitit Bondye a, yon moun ki pran san Pitit Bondye a pou anyen, san ki s\u00E8vi pou siyen kontra Bondye a, san ki mete nou nan kondisyon pou f\u00E8 s\u00E8vis Bondye a, san ki mete nou apa pou Bondye a. Wi, nou pa bezwen mande kisa ki va rive yon moun k\u0027ap joure Lespri Bondye ki ban nou fav\u00E8 li a. Nou tou konnen li merite yon pi gwo chatiman."
        },
        {
          "text": "Nou menm, nou konnen moun ki te di: Se mwen menm s\u00E8l ki gen dwa tire revanj, se mwen menm s\u00E8l ki va bay moun sa yo merite. Se li menm tou ki te di: Bondye gen pou l\u0027 jije p\u00E8p li a."
        },
        {
          "text": "Aaa! Se yon bagay terib wi, pou yon moun tonbe anba men Bondye vivan an!"
        },
        {
          "text": "Chonje sa ki te rive nou nan tan lontan. L\u00E8 sa a, nou te f\u00E8k fin resevwa limy\u00E8 Bondye a, nou te soufri anpil. Men, nou te kenbe f\u00E8m nan batay la."
        },
        {
          "text": "Yon l\u00E8, se nou menm yo t\u0027ap joure, yo t\u0027ap maltrete devan tout moun. Yon l\u00F2t l\u00E8, se nou menm, pou t\u00E8t pa nou, ki te al pran pou moun yo t\u0027ap joure yo, pou moun yo t\u0027ap maltrete yo."
        },
        {
          "text": "Nou te soufri ansanm ak tout moun ki te nan prizon. Menm l\u00E8 yo te sezi tout byen nou yo, nou te kontan asepte p\u00E8di yo, paske nou te konnen nou gen yon rich\u00E8s ki pi bon, k\u0027ap la pou tout tan."
        },
        {
          "text": "Pa p\u00E8di lasirans nou te genyen an. Paske, gen yon gwo rekonpans ladan li."
        },
        {
          "text": "Men, nou bezwen pasyans pou nou ka f\u00E8 sa Bondye vle, pou nou ka resevwa sa l\u0027 te pwom\u00E8t la."
        },
        {
          "text": "Paske, men sa ki ekri nan Liv la: Nan yon ti tan ank\u00F2, pa gen pou lontan menm, Moun ki gen pou vini an ap vini. Li p\u0027ap pran reta ank\u00F2."
        },
        {
          "text": "Moun mwen f\u00E8 gras la ap viv, paske li gen konfyans nan mwen. Men, si l\u0027 vire do l\u0027 tounen f\u00E8 bak, li p\u0027ap f\u00E8 k\u00E8 m\u0027 kontan."
        },
        {
          "text": "Nou menm, nou p\u0027ap f\u00E8 tankou moun sa yo k\u0027ap twenn d\u00E8y\u00E8, k\u0027ap p\u00E8di t\u00E8t yo. N\u0027ap f\u00E8 tankou moun ki gen f\u00E8m konfyans nan Bondye, moun k\u0027ap delivre nanm yo."
        }
      ]
    },
    {
      "VERS": [
        {
          "text": "L\u00E8 yon moun di li gen konfyans nan Bondye, sa vle di li s\u00E8ten li gen pou l\u0027 resevwa sa l\u0027ap tann lan. Li gen konviksyon bagay nou pa ka w\u00E8 ak je nou egziste tout bon vre."
        },
        {
          "text": "Se paske granmoun lontan yo te gen konfyans nan Bondye kif\u00E8 Bondye te moutre li dak\u00F2 ak yo."
        },
        {
          "text": "Se paske nou gen konfyans nan Bondye kif\u00E8 nou ka konprann se Paw\u00F2l Bondye a ki kreye tout bagay. Li s\u00E8vi ak sa nou pa ka w\u00E8 pou li te f\u00E8 tou sa nou ka w\u00E8."
        },
        {
          "text": "Se paske Ab\u00E8l te gen konfyans nan Bondye kif\u00E8 li te ofri bay Bondye yon ofrann b\u00E8t ki pi bon pase pa Kayen an. Paske li te gen konfyans, Bondye asepte l\u0027 pou yon moun ki dwat. Se konsa Bondye te asepte kado li te f\u00E8 l\u0027 la. Se paske li te gen konfyans sa a kif\u00E8 Ab\u00E8l ap pale toujou jouk koulye a, atout li mouri."
        },
        {
          "text": "Se paske En\u00F2k te gen konfyans nan Bondye kif\u00E8 li moute nan sy\u00E8l la b\u00F2 kot Bondye san li pa janm mouri; apre sa, pesonn pa janm w\u00E8 kote l\u0027 ye ank\u00F2. Se Bondye menm ki te f\u00E8 pran l\u0027 mennen l\u0027 b\u00F2 kote li. Nou jwenn ekri nan Liv la ki jan En\u00F2k te f\u00E8 Bondye plezi lontan anvan Bondye te f\u00E8 l\u0027 moute nan sy\u00E8l la."
        },
        {
          "text": "Nou konnen pesonn pa ka f\u00E8 Bondye plezi si li pa gen konfyans nan Bondye. Moun ki vle pwoche b\u00F2 kot Bondye, se pou yo kw\u00E8 gen yon Bondye, yon Bondye k\u0027ap rekonpanse tout moun k\u0027ap chache li."
        },
        {
          "text": "Se paske Noe te gen konfyans nan Bondye kif\u00E8 Bondye te f\u00E8 l\u0027 konnen davans bagay ki tapral rive, bagay li menm Noe pa t\u0027 ank\u00F2 kapab w\u00E8. Li koute Bondye, li bati yon gwo batiman. Se ladan batiman sa a li te jwenn delivrans ansanm ak tout fanmi li. Se konsa, li kondannen tout l\u00F2t moun yo. Men, Bondye te f\u00E8 Noe gras paske Noe te gen konfyans sa a nan li."
        },
        {
          "text": "Se paske Abraram te gen konfyans nan Bondye kif\u00E8 li te obeyi l\u00E8 Bondye te rele l\u0027 la. Li pati pou peyi Bondye tapral ba li pou p\u00F2syon eritaj pa li. Li leve, li kite peyi l\u0027 la, san l\u0027 pa t\u0027 konnen ki b\u00F2 li taprale."
        },
        {
          "text": "Paske li te gen konfyans nan Bondye, se anba tant twal li te rete. Li t\u0027ap viv nan peyi Bondye te pwom\u00E8t li a tankou yon etranje ki depasaj. Se konsa Izarak ak Jak\u00F2b te f\u00E8 tou, yo menm ki te resevwa menm pwom\u00E8s la nan men Bondye."
        },
        {
          "text": "Paske, Abraram menm t\u0027ap tann lavil ki gen bon fonadasyon solid la. Se Bondye ki te f\u00E8 plan lavil sa a, epi se li menm tou ki te bati li."
        },
        {
          "text": "Se paske Abraram te gen konfyans nan Bondye kif\u00E8 Bondye te ka f\u00E8 l\u0027 f\u00E8 pitit, atout li te fin depase laj pou sa, atout Sara pou t\u00E8t pa l\u0027 tou pa t\u0027 kapab f\u00E8 pitit ank\u00F2. Li te s\u00E8ten Bondye t\u0027ap kenbe pwom\u00E8s li."
        },
        {
          "text": "Se konsa, yon s\u00E8l nonm ki te tou fin mouri rive gen kantite pitit pitit moun pa ka konte: yo tankou zetwal nan sy\u00E8l la, yo tankou grenn sab b\u00F2 lanm\u00E8."
        },
        {
          "text": "Tout moun sa yo mouri ak konfyans pou Bondye nan k\u00E8 yo. Yo pa t\u0027 gen tan resevwa benediksyon Bondye te pwom\u00E8t yo, men yo w\u00E8 benediksyon yo byen, lwen, yo salwe yo delwen. Yo tout te deklare se etranje depasaj sou lat\u00E8 yo ye, tankou moun yo dep\u00F2te."
        },
        {
          "text": "L\u00E8 yo t\u0027ap pale konsa, yo te tou f\u00E8 moun w\u00E8 yo t\u0027ap chache yon peyi ki peyi pa yo."
        },
        {
          "text": "Si yo te regr\u00E8t lat\u00E8 apre yo te fin kite l\u0027, yo ta ka gen chans tounen ladan l\u0027 ank\u00F2."
        },
        {
          "text": "Okontr\u00E8, yo te d\u00E8y\u00E8 yon l\u00F2t peyi ki pi bon, sa vle di: peyi ki nan sy\u00E8l la. Se pout\u00E8t sa, Bondye pa wont di se Bondye yo li ye, paske l\u0027ap pare yon lavil pou yo."
        },
        {
          "text": "Se paske Abraram te gen konfyans nan Bondye kif\u00E8 li te asepte touye Izarak tankou yon ofrann b\u00E8t bay Bondye, l\u00E8 Bondye te vle w\u00E8 jouk ki b\u00F2 konfyans li t\u0027ap rive a. Abraram te tou pare pou l\u0027 te ofri bay Bondye s\u00E8l pitit gason Bondye te pwom\u00E8t li a."
        },
        {
          "text": "Bondye te di l\u0027 konsa: Se Izarak ki pral ba ou anpil pitit pitit."
        },
        {
          "text": "Men, Abraram te mete nan t\u00E8t li Bondye te gen pouvwa pou l\u0027 te f\u00E8 Izarak leve vivan ank\u00F2 soti nan lanm\u00F2. Se konsa, nan yon sans, nou ka di Izarak soti vivan nan lanm\u00F2, li tounen vin jwen papa l\u0027 ank\u00F2."
        },
        {
          "text": "Se paske Izarak te gen konfyans nan Bondye kif\u00E8, l\u00E8 li t\u0027ap beni Jak\u00F2b ak Ezaou, li te pwom\u00E8t yo anpil benediksyon pou pita."
        },
        {
          "text": "Se paske Jak\u00F2b te gen konfyans nan Bondye kif\u00E8 li te gen tan beni tout pitit Joz\u00E8f yo yonn apre l\u00F2t anvan l\u0027 mouri. L\u00E8fini li apiye sou t\u00E8t baton li, li adore Bondye."
        },
        {
          "text": "Se paske Joz\u00E8f te gen konfyans nan Bondye kif\u00E8, l\u00E8 li tapral mouri, li te f\u00E8 pitit Izray\u00E8l yo konnen yon jou yo te gen pou yo te kite peyi Lejip la. Se l\u00E8 sa a tou li ba yo l\u00F2d sa pou yo f\u00E8 ak zosman l\u0027 yo."
        },
        {
          "text": "Se paske papa ak manman Moyiz te gen konfyans nan Bondye kif\u00E8 yo te rive sere l\u0027 pandan twa mwa apre li te fin f\u00E8t. Yo te w\u00E8 jan li te yon b\u00E8l ti pitit, yo pa t\u0027 p\u00E8 dezobeyi l\u00F2d wa a te bay la."
        },
        {
          "text": "Se paske Moyiz te gen konfyans nan Bondye kif\u00E8, l\u00E8 li vin gran, li te refize pote non pitit fi farawon an."
        },
        {
          "text": "Li te pito kite yo maltrete li ansanm ak p\u00E8p Bondye a, pase pou l\u0027 te asepte pran plezi l\u0027 nan peche pou yon ti tan."
        },
        {
          "text": "Tankou moun Bondye te chwazi pou voye a, li te konsidere li te pi rich l\u00E8 yo t\u0027ap pase l\u0027 nan betiz pase si l\u0027 te gen tout rich\u00E8s ki nan peyi Lejip la. Tou sa, paske je l\u0027 te fikse sou rekonpans Bondye t\u0027ap pare pou li a."
        },
        {
          "text": "Se paske Moyiz te gen konfyans nan Bondye kif\u00E8 li te kouri kite peyi Lejip, san l\u0027 pa t\u0027 p\u00E8 k\u00F2l\u00E8 wa a. Li pa t\u0027 chanje lide menm, tankou si l\u0027 te w\u00E8 Bondye moun pa ka w\u00E8 a."
        },
        {
          "text": "Se paske Moyiz te gen konfyans nan Bondye kif\u00E8 li te fete f\u00E8t Delivrans lan, li bay l\u00F2d make p\u00F2t kay yo ak san an pou zanj Bondye a pa t\u0027 touye premye pitit gason p\u00E8p Izray\u00E8l yo."
        },
        {
          "text": "Se paske pitit Izray\u00E8l yo te gen konfyans nan Bondye kif\u00E8 yo te kapab pase nan mitan lanm\u00E8 Wouj la tankou si yo t\u0027ap mache sou t\u00E8 s\u00E8k. Men, l\u00E8 moun peyi Lejip yo vin seye f\u00E8 menm bagay tou, lanm\u00E8 a kouvri yo."
        },
        {
          "text": "Se paske pitit Izray\u00E8l yo te gen konfyans nan Bondye kif\u00E8 miray lavil Jeriko a te tonbe, apre p\u00E8p la te fin pase s\u00E8t jou ap f\u00E8 wonn lavil la."
        },
        {
          "text": "Se paske Rarab, fanm mov\u00E8z vi a, te gen konfyans nan Bondye kif\u00E8 li pa t\u0027 mouri ansanm av\u00E8k moun ki te desobeyi Bondye yo. Paske, li menm li te byen resevwa espyon p\u00E8p Izray\u00E8l yo lakay li."
        },
        {
          "text": "Kisa m\u0027 ta di nou ank\u00F2? Se tan mwen pa genyen pou m\u0027 ta pale nou sou Gedeyon, Barak, Samson, Jefte, David, Samy\u00E8l ak tout pwof\u00E8t yo."
        },
        {
          "text": "Ak konfyans yo te gen nan Bondye a, yo goumen, yo pran peyi l\u00F2t moun nan men yo, yo gouv\u00E8nen san patipri, yo resevwa sekou Bondye te pwom\u00E8t la. Yo f\u00E8men bouch lyon yo,"
        },
        {
          "text": "yo touye gwo gwo dife, yo chape anba men moun ki te vle touye yo ak nepe. Yo te f\u00E8b, men yo vin gen f\u00F2s, sa te rann yo vanyan anpil nan lag\u00E8, kif\u00E8 yo te ka kraze lame etranje yo."
        },
        {
          "text": "Ak konfyans yo te gen nan Bondye a, anpil fanm w\u00E8 moun pa yo ki te mouri tounen leve vivan ank\u00F2. Gen ladan yo yo matirize jouk yo mouri. Yo refize asepte okenn moun vin delivre yo, pou yo te ka leve soti nan lanm\u00F2, antre nan yon lavi ki pi bon."
        },
        {
          "text": "Gen l\u00F2t ladan yo moun pase anba betiz, yo bat yo byen bat. Gen l\u00F2t ank\u00F2 yo mare yo ak chenn, yo jete yo nan prizon."
        },
        {
          "text": "Yo touye yo anba kout w\u00F2ch, yo siye yo f\u00E8 de moso, yo touye yo ak nepe. Se kouri yo t\u0027ap kouri soti yon kote al nan yon l\u00F2t t\u00E8lman moun t\u0027ap p\u00E8sekite yo, t\u00E8lman yo t\u0027ap maltrete yo. Se po mouton ak po kabrit yo pran s\u00E8vi rad t\u00E8lman yo te p\u00F2v."
        },
        {
          "text": "Moun konsa, lat\u00E8 pa t\u0027 bon ase pou yo. Yo t\u0027ap kouri moute kouri desann nan dez\u00E8 yo, nan m\u00F2n yo. Yo t\u0027ap viv nan twou w\u00F2ch ak nan twou t\u00E8."
        },
        {
          "text": "Tout moun sa yo, Bondye te dak\u00F2 ak yo paske yo te gen konfyans nan li. Men, atousa, yo pa t\u0027 resevwa sa Bondye te pwom\u00E8t la."
        },
        {
          "text": "Bondye te sere yon pi bon bagay ank\u00F2 pou nou. Li pa t\u0027 vle pou moun sa yo te rive bon n\u00E8t kite nou d\u00E8y\u00E8. S\u00E8l jan pou moun sa yo te ka rive bon n\u00E8t, se ansanm ak nou."
        }
      ]
    },
    {
      "VERS": [
        {
          "text": "Konsa, nou la nan mitan foul moun sa yo ki te moutre jan yo te gen konfyans nan Bondye. Ann voye tout bagay k\u0027ap antrave kous nou jete byen lwen, ansanm ak peche a ki fasil pou vlope nou. Ann kouri av\u00E8k pasyans nan chemen Bondye mete devan nou an."
        },
        {
          "text": "Ann kenbe je nou kole sou Jezi. Se nan li konfyans nou soti, se li menm tou k\u0027ap kenbe nou nan konfyans sa a jouk sa kaba. Li kite yo f\u00E8 l\u0027 soufri sou kwa a. Li pa pran wont sa a pou anyen, paske li te toujou chonje apre l\u0027 te fin soufri a, Bondye t\u0027ap f\u00E8 k\u00E8 l\u0027 kontan. Kif\u00E8 koulye a li chita sou b\u00F2 dwat fot\u00E8y Bondye a."
        },
        {
          "text": "Egzaminen ka li byen. Gade tou sa li sibi nan men bann pech\u00E8 sa yo ki pa t\u0027 vle w\u00E8 l\u0027 menm. Konsa tou, pa kouri pou batay la. Pa dekouraje."
        },
        {
          "text": "Paske nan batay n\u0027ap mennen kont peche a, nou poko goumen jan nou ta dwe jouk pou nou ta mouri."
        },
        {
          "text": "Eske nou gen tan bliye paw\u00F2l Bondye te di pou ankouraje nou tankou pitit li? Pitit mwen, l\u00E8 Bondye ap peni ou, pa pran sa an jw\u00E8t. L\u00E8 l\u0027ap f\u00E8 ou repw\u00F2ch, pa dekouraje."
        },
        {
          "text": "Paske Bondye peni moun li renmen. Se moun li rekon\u00E8t pou pitit li li bat."
        },
        {
          "text": "Enben, sip\u00F2te soufrans sa yo tankou si se papa nou k\u0027ap peni nou. Paske soufrans sa yo se pr\u00E8v Bondye konsidere nou pou pitit li. Nou janm tande yon papa ki pa janm peni pitit li?"
        },
        {
          "text": "Si Bondye pa peni nou tankou tout papa peni pitit yo, sa vle di nou pa pitit lejitim Bondye tout bon, nou se pitit dey\u00F2."
        },
        {
          "text": "Chonje sa papa nou sou lat\u00E8 a konn f\u00E8. Yo peni nou. Malgre sa, nou toujou respekte yo. Nou pa bezwen mande jan nou dwe soum\u00E8t devan Papa nou ki nan sy\u00E8l la, si nou bezwen viv."
        },
        {
          "text": "Papa nou sou lat\u00E8 a te konn peni nou pou yon ti tan, dapre sa yo te kw\u00E8 ki te bon. Men, Bondye peni nou pou byen pa nou menm, pou nou ka rive viv menm jan l\u0027ap viv la."
        },
        {
          "text": "L\u00E8 y\u0027ap peni nou, sa yon ti jan vle f\u00E8 nou plis lapenn pase pou l\u0027 ta f\u00E8 nou kontan. Men pita, moun ki soti byen elve apre tout penisyon sa yo, yo pral mennen yon lavi byen dwat ak k\u00E8 poze."
        },
        {
          "text": "Se pout\u00E8t sa, souke k\u00F2 nou. Pa kite fatig antre sou nou."
        },
        {
          "text": "Mache kote ki plat pou pye k\u0027ap bwete a pa foule pi plis, okontr\u00E8 pou l\u0027 ka geri."
        },
        {
          "text": "Chache viv ak k\u00E8 poze ak tout moun. Mennen yon lavi apa pou Bondye. Si se pa sa, pa gen moun k\u0027ap w\u00E8 Sey\u00E8 a."
        },
        {
          "text": "Pa kite pesonn vire do bay fav\u00E8 Bondye a. Pa kite pesonn tounen tankou yon plant anm\u00E8 k\u0027ap pouse rasin k\u0027ap anpwazonnen l\u00F2t yo."
        },
        {
          "text": "Pa kite pesonn tonbe nan move vis, ni p\u00E8di resp\u00E8 yo dwe genyen pou bagay ki f\u00E8t pou respekte, tankou Ezaou ki te vann dwa li k\u00F2m premye pitit pou yon plat manje."
        },
        {
          "text": "Nou konnen ki jan pita, l\u00E8 li te vle resevwa benediksyon papa li, yo te mete l\u0027 sou kote. Malgre tout kriye li te kriye bay papa a, pa t\u0027 gen mwayen chanje sa ki te fin f\u00E8t la."
        },
        {
          "text": "Nou pa t\u0027 pwoche b\u00F2 kot yon bagay nou ka manyen tankou p\u00E8p Izray\u00E8l la ki te pwoche b\u00F2 kot M\u00F2n Sinayi a. Sou m\u00F2n sa a te gen yon gwo dife ansanm ak yon f\u00E8nwa ki pa t\u0027 piti, te gen yon bann bagay tou pou f\u00E8 moun p\u00E8. Yon gwo van tanp\u00E8t t\u0027ap soufle sou m\u00F2n lan."
        },
        {
          "text": "Yo te tande son klewon k\u0027ap k\u00F2nen, ansanm ak vwa yon moun k\u0027ap pale. L\u00E8 pitit Izray\u00E8l yo tande vwa sa a, yo mande l\u0027 sispann pale."
        },
        {
          "text": "Yo pa t\u0027 kapab sip\u00F2te l\u00F2d li te ba yo l\u00E8 li te di: Menm si se yon b\u00E8t ki mete pye l\u0027 sou m\u00F2n sa a, se pou yo touye l\u0027 ak kout w\u00F2ch."
        },
        {
          "text": "Moyiz menm, sa l\u0027 te w\u00E8 devan je l\u0027 yo se te bagay terib. Se pout\u00E8t sa li te di: M\u0027ap tranble kou f\u00E8y bwa t\u00E8lman mwen p\u00E8."
        },
        {
          "text": "Okontr\u00E8, nou pwoche b\u00F2 kot M\u00F2n Siyon an, b\u00F2 kot lavil Bondye vivan an, ki vle di: Jerizal\u00E8m ki nan sy\u00E8l la ansanm ak tout kantite zanj li yo."
        },
        {
          "text": "Nou pwoche kote tout premye pitit Bondye yo sanble ak k\u00E8 kontan, yo menm ki gen non yo ekri nan Liv ki nan sy\u00E8l la. Nou pwoche b\u00F2 kot Bondye ki gen pou jije tout moun lan, kote lespri moun ki fin bon n\u00E8t yo ye a."
        },
        {
          "text": "Nou pwoche b\u00F2 kot Jezikri, moun ki ranje nouvo kontra a, b\u00F2 kote san ki koule a, yon san ki pale nou pi byen pase san Ab\u00E8l la."
        },
        {
          "text": "Veye k\u00F2 nou! Pa refize koute paw\u00F2l moun k\u0027ap pale ak nou an. Moun ki te refize koute paw\u00F2l moun ki t\u0027ap ba yo av\u00E8tisman Bondye sou lat\u00E8 a, yo pa t\u0027 chape anba chatiman an. Nou pa bezwen mande si nou menm nou ka delivre si nou vire do bay moun k\u0027ap pale ak nou antan l\u0027 nan sy\u00E8l la."
        },
        {
          "text": "Nan tan lontan, l\u00E8 Bondye te pale, t\u00E8 a te tranble. Men, koulye a, li f\u00E8 nou pwom\u00E8s sa a: Yon l\u00F2t fwa, se pa lat\u00E8 a ase m\u0027ap f\u00E8 tranble. M\u0027ap f\u00E8 sy\u00E8l la tranble tou."
        },
        {
          "text": "L\u00E8 li di yon l\u00F2t fwa li f\u00E8 nou konprann l\u00E8 sa a se tout bagay Bondye te kreye yo ki pral pran tranble. Yo pral dispar\u00E8t. Konsa se bagay ki byen f\u00E8m yo k\u0027ap rete."
        },
        {
          "text": "Peyi wa nou resevwa pou eritaj la pa ka brannen. Se pou nou di m\u00E8si pou sa. Ann f\u00E8 w\u00E8 nou pa bliye sa li f\u00E8 pou nou. Ann s\u00E8vi Bondye yon jan ki pou f\u00E8 l\u0027 plezi, av\u00E8k resp\u00E8, av\u00E8k krentif."
        },
        {
          "text": "Paske Bondye nou an se tankou yon dife k\u0027ap detwi tout bagay."
        }
      ]
    },
    {
      "VERS": [
        {
          "text": "Se pou nou toujou yonn renmen l\u00F2t tankou fr\u00E8 k\u0027ap viv ansanm nan Kris la."
        },
        {
          "text": "Chonje se devwa nou pou nou byen resevwa moun ki vin lakay nou. Se konsa, gen moun ki resevwa zanj Bondye lakay yo san yo pa konn sa."
        },
        {
          "text": "Pa bliye moun ki nan prizon yo, tankou si nou menm tou nou te nan prizon ansanm ak yo. Pa bliye moun y\u0027ap maltrete yo, paske nou menm tou nou gen yon k\u00F2."
        },
        {
          "text": "Maryaj se yon bagay tout moun dwe respekte anpil. Moun ki marye yo dwe rete fid\u00E8l yonn ak l\u00F2t. Bondye gen pou jije moun k\u0027ap mennen mov\u00E8z vi yo ansanm ak moun k\u0027ap f\u00E8 adilt\u00E8 yo."
        },
        {
          "text": "Pa kite renmen lajan pran nanm nou. Se pou nou kontan ak sa nou genyen. Paske Bondye te di: Mwen p\u0027ap janm vire do ba ou, mwen p\u0027ap janm lage ou."
        },
        {
          "text": "Konsa, nou kapab di av\u00E8k konfyans: Se Bondye k\u0027ap vin ede mwen. Mwen pa p\u00E8 anyen. Kisa moun ka f\u00E8 mwen?"
        },
        {
          "text": "Pa bliye moun ki te konn dirije nou yo, moun ki te f\u00E8 nou konnen paw\u00F2l Bondye a. Egzaminen jan yo te viv, jan yo te mouri. Pran egzanp sou konfyans yo."
        },
        {
          "text": "Jezikri se menm moun lan ay\u00E8, j\u00F2di a ak pou tout tan."
        },
        {
          "text": "Pa kite tout kalite l\u00F2t paw\u00F2l moun ap moutre yo f\u00E8 nou p\u00E8di bon chemen an. Li pi bon pou k\u00E8 nou l\u00E8 f\u00F2s nou pa soti nan sa nou manje ak sa nou pa manje, men nan renmen Bondye gen pou nou an. Paske moun k\u0027ap gade sou manje pa janm jwenn okenn benefis."
        },
        {
          "text": "Nou gen yon lot\u00E8l ki pa nou. Pr\u00E8t k\u0027ap s\u00E8vi nan tanp jwif yo pa gen dwa manje nan vyann ofrann b\u00E8t nou f\u00E8 sou lot\u00E8l sa a."
        },
        {
          "text": "L\u00E8 y\u0027ap f\u00E8 ofrann b\u00E8t pou touye pou peche yo, se san an ase granpr\u00E8t jwif la pote pou ofri nan kote ki apa pou Bondye a. Men, yo boule k\u00F2 b\u00E8t yo l\u00F2t b\u00F2 p\u00F2tay lakou kote moun yo rete a."
        },
        {
          "text": "Se pout\u00E8t sa, Jezi te mouri l\u00F2t b\u00F2 p\u00F2tay lavil la, pou l\u0027 te ka mete p\u00E8p la nan kondisyon pou yo f\u00E8 s\u00E8vis Bondye ak pw\u00F2p san pa li ki te koule."
        },
        {
          "text": "Nou menm tou, ann soti al jwenn li l\u00F2t b\u00F2 p\u00F2tay lakou a pou n\u0027 soufri menm wont la ansanm ak li."
        },
        {
          "text": "Paske nou pa gen sou lat\u00E8 yon lavil ki la pou tout tan. N\u0027ap chache lavil ki gen pou vini an."
        },
        {
          "text": "Gremesi Jezikri, s\u00E8l ofrann san n\u0027ap ofri bay Bondye a, se lwanj n\u0027ap ba li tout tan. Se tout tan pou non l\u0027 nan bouch nou."
        },
        {
          "text": "Pa bliye, se pou nou f\u00E8 sa ki byen, se pou nou yonn ede l\u00F2t. Se ofrann konsa ki f\u00E8 Bondye plezi."
        },
        {
          "text": "Obeyi ch\u00E8f nou yo, soum\u00E8t devan yo. Se tout tan y\u0027ap veye sou nanm nou paske yo gen pou yo rann Bondye kont pou travay yo. Si nou obeyi yo, y\u0027a f\u00E8 travay yo ak k\u00E8 kontan. Men, si nou pa obeyi yo, y\u0027a f\u00E8 l\u0027 ak k\u00E8 sere. L\u00E8 sa a, p\u0027ap gen okenn avantaj pou nou."
        },
        {
          "text": "Pa sispann lapriy\u00E8 pou mwen. Mwen s\u00E8ten mwen gen konsyans mwen anp\u00E8. Paske mwen vle f\u00E8 sa ki byen nan tout sikonstans."
        },
        {
          "text": "M\u0027ap mande nou pou nou lapriy\u00E8 toutespre pou Bondye ban m\u0027 okazyon tounen vin jwenn nou anvan lontan."
        },
        {
          "text": "Men sa m\u0027ap mande Bondye pou nou, li menm ki te f\u00E8 Jezi, Gran Gad\u00F2 mouton yo, leve soti vivan pami m\u00F2 yo. Jezi se Sey\u00E8 nou an ki te mouri pou l\u0027 te ka siyen kontra ki la pou tout tan an ak san li."
        },
        {
          "text": "M\u0027ap mande Bondye ki bay k\u00E8 poze a pou l\u0027 f\u00E8 nou fav\u00E8 sa a, pou nou f\u00E8 tou sa ki byen, pou n\u0027 kapab f\u00E8 volonte li. M\u0027ap mande l\u0027 tou pou l\u0027 f\u00E8 travay ki f\u00E8 l\u0027 plezi nan nou, gremesi Jezikri. Tout lwanj lan pou Jezikri pou tout tan tout tan. Am\u00E8n."
        },
        {
          "text": "Tanpri, fr\u00E8 m\u0027 yo, m\u0027ap mande nou pou nou koute paw\u00F2l ankourajman sa yo ak pasyans, paske sa m\u0027 di nan l\u00E8t mwen ekri nou an pa long."
        },
        {
          "text": "Mwen vle f\u00E8 nou konnen yo gen tan lage Timote, fr\u00E8 nou an. Si li rive b\u00F2n\u00E8, m\u0027a pran l\u0027 av\u00E8 m\u0027 l\u00E8 m\u0027ap vin w\u00E8 nou."
        },
        {
          "text": "Di tout moun k\u0027ap dirije nou yo bonjou ansanm ak tout p\u00E8p Bondye a. Tout fr\u00E8 ki nan peyi Itali yo voye bonjou pou nou tout."
        },
        {
          "text": "benediksyon Bondye av\u00E8k nou tout. Am\u00E8n."
        }
      ]
    }
  ]
}