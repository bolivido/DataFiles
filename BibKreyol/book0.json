[
  [
    "Nan konmansman, Bondye kreye sy\u00E8l la ak lat\u00E8 a.",
    "Men lat\u00E8 pa t\u0027 gen f\u00F2m, li pa t\u0027 gen anyen sou li. F\u00E8nwa te kouvri toupatou. Lespri Bondye t\u0027ap plane sou dlo ki te kouvri tout lat\u00E8.",
    "Bondye di. Se pou limy\u00E8 f\u00E8t. Epi limy\u00E8 te f\u00E8t.",
    "Bondye w\u00E8 limy\u00E8 a te bon. Bondye mete limy\u00E8 a yon b\u00F2, li mete f\u00E8nwa a yon l\u00F2t b\u00F2.",
    "Bondye rele limy\u00E8 a lajounen, li rele f\u00E8nwa a lannwit. Yon lannwit pase, yon maten rive. Se te premye jou a.",
    "Bondye di ank\u00F2. Se pou gen yon vout nan mitan dlo a pou separe dlo a an de.",
    "Bondye f\u00E8 vout la separe dlo a an de, yon pati anwo vout la, yon l\u00F2t pati anba l\u0027. Se konsa sa te pase.",
    "Bondye rele vout la sy\u00E8l. Yon lannwit pase, yon maten rive. Se te dezy\u00E8m jou a.",
    "Bondye di ank\u00F2. Se pou dlo ki anba sy\u00E8l la sanble yon s\u00E8l kote pou kote ki s\u00E8k la ka par\u00E8t. Se konsa sa te pase.",
    "Bondye rele kote ki s\u00E8k la t\u00E8. Li rele pil dlo a lanm\u00E8. Bondye gade sa l\u0027 te f\u00E8 a, li w\u00E8 l\u0027 bon.",
    "Bondye di. Se pou t\u00E8 a pouse tout kalite plant: z\u00E8b, plant ki bay grenn, pyebwa ki bay fwi ak tout grenn yo. Se konsa sa te pase.",
    "T\u00E8 a pouse tout kalite plant: z\u00E8b, plant ki bay grenn, pyebwa ki bay fwi ak tout grenn yo. Bondye gade sa l\u0027 te f\u00E8 a, li w\u00E8 l\u0027 bon.",
    "Yon lannwit pase, yon maten rive. Se te twazy\u00E8m jou a.",
    "Bondye di ank\u00F2. Se pou limy\u00E8 par\u00E8t nan sy\u00E8l la pou separe lajounen ak lannwit. Y\u0027a s\u00E8vi pou make jou yo, lanne yo ak sezon yo.",
    "Y\u0027a s\u00E8vi limy\u00E8 nan sy\u00E8l la pou klere tout lat\u00E8 a. Se konsa sa te pase.",
    "Bondye f\u00E8 de gwo limy\u00E8, pi gwo a pou k\u00F2mande sou lajounen, pi piti a pou k\u00F2mande sou lannwit. Li f\u00E8 zetwal yo tou.",
    "Li mete yo nan sy\u00E8l la pou klere lat\u00E8 a,",
    "pou k\u00F2mande sou lajounen ak sou lannwit, pou separe limy\u00E8 ak f\u00E8nwa. Bondye gade sa l\u0027 te f\u00E8 a, li w\u00E8 l\u0027 bon.",
    "Yon lannwit pase, yon maten rive. Se te katriy\u00E8m jou a.",
    "Bondye di ank\u00F2. Se pou dlo yo kale anpil anpil b\u00E8t vivan. Se pou zwazo vole nan sy\u00E8l la anwo t\u00E8 a. Se konsa sa te pase.",
    "Bondye kreye gwo b\u00E8t lanm\u00E8 yo, tout kalite b\u00E8t vivan k\u0027ap naje nan dlo ansanm ak tout kalite zwazo. Bondye gade sa l\u0027 te f\u00E8 a, li w\u00E8 l\u0027 bon.",
    "Bondye beni yo, li di. F\u00E8 pitit, f\u00E8 anpil anpil pitit, plen dlo lanm\u00E8 a. Se pou zwazo yo f\u00E8 anpil anpil pitit tout sou t\u00E8 a.",
    "Yon lannwit pase, yon maten rive. Se te senky\u00E8m jou a.",
    "Bondye di ank\u00F2. Se pou t\u00E8 a kale tout kalite b\u00E8t vivan, b\u00E8t yo gade, b\u00E8t ki trennen sou vant, b\u00E8t nan bwa. Se konsa sa te pase.",
    "Bondye f\u00E8 tout kalite b\u00E8t, b\u00E8t nan bwa, b\u00E8t yo gade, b\u00E8t ki trennen sou vant. Li gade sa l\u0027 te f\u00E8 a, li w\u00E8 l\u0027 bon.",
    "Bondye di ank\u00F2. Ann f\u00E8 moun. N\u0027ap f\u00E8 l\u0027 p\u00F2tre ak nou, pou li sanble ak nou. La gen pouvwa sou pwason ki nan lanm\u00E8 yo, sou zwazo ki nan sy\u00E8l la, sou tout b\u00E8t yo gade, sou tout lat\u00E8, sou tout b\u00E8t nan bwa, sou tout b\u00E8t ki trennen sou vant sou t\u00E8 a.",
    "Bondye kreye moun. Li f\u00E8 l\u0027 p\u00F2tre ak li. Li kreye yo gason ak fi.",
    "Li ba yo benediksyon, li di. F\u00E8 pitit, f\u00E8 anpil anpil pitit mete sou t\u00E8 a. Donte t\u00E8 a. Mwen ban nou pouvwa sou pwason ki nan lanm\u00E8, sou zwazo ki nan sy\u00E8l la, ak sou tout b\u00E8t vivan k\u0027ap mache sou t\u00E8 a.",
    "Bondye di. Gade. Mwen ban nou tout kalite plant ki bay grenn ak tout kalite pyebwa ki bay fwi ak grenn pou nou manje.",
    "Men, tout b\u00E8t ki sou t\u00E8 a, tout zwazo ki nan sy\u00E8l la, tout b\u00E8t ki trennen sou vant, wi tout b\u00E8t vivan, m\u0027ap ba yo z\u00E8b v\u00E8t pou yo manje. Se konsa sa te pase.",
    "Bondye gade sa l\u0027 te f\u00E8 a, li w\u00E8 l\u0027 bon n\u00E8t. Yon lannwit pase, yon maten rive. Se te sizy\u00E8m jou a."
  ],
  [
    "Konsa, Bondye te fin f\u00E8 sy\u00E8l la, lat\u00E8 a ansanm ak tout sa ki ladan yo.",
    "Sou sis jou, Bondye te fin f\u00E8 tout sa l\u0027 t\u0027ap f\u00E8 a. Sety\u00E8m jou a, li sispann travay.",
    "Li beni sety\u00E8m jou a, li mete l\u0027 apa pou li, paske se jou sa a li te sispann travay apre li te fin kreye tout sa l\u0027 t\u0027ap kreye a.",
    "Se konsa sa te pase l\u00E8 Bondye t\u0027ap kreye sy\u00E8l la ak lat\u00E8 a. L\u00E8 Sey\u00E8 a, Bondye a, t\u0027ap f\u00E8 lat\u00E8 ansanm ak tou sa ki nan sy\u00E8l la,",
    "pa t\u0027 gen yon ti pyebwa sou t\u00E8 a. Ankenn z\u00E8b pa t\u0027 ank\u00F2 pouse nan jaden, paske Bondye pa t\u0027 voye lapli tonbe sou t\u00E8 a. L\u00E8fini, pa t\u0027 gen moun pou travay lat\u00E8.",
    "Men, yon vap\u00E8 dlo leve soti nan t\u00E8 a, li wouze tout t\u00E8 a.",
    "L\u00E8 sa a, Sey\u00E8 a, Bondye a, pran pousy\u00E8 t\u00E8, li f\u00E8 yon nonm. Li soufle nan twou nen nonm lan pou l\u0027 ba li lavi. Epi nonm lan vin vivan.",
    "Sey\u00E8 a, Bondye a, plante yon jaden yon kote yo rele Edenn, b\u00F2 kote sol\u00E8y leve a. Se la li mete nonm li te f\u00E8 a.",
    "Sey\u00E8 a, Bondye a, te f\u00E8 tout kalite pyebwa leve nan jaden an, b\u00E8l pyebwa ki donnen fwi ki bon pou manje. Nan mitan jaden an te gen de gwo pyebwa. Yonn se te pyebwa ki bay lavi a, l\u00F2t la se te pyebwa ki f\u00E8 moun konnen sa ki byen ak sa ki mal la.",
    "Yon gwo larivy\u00E8 soti nan peyi Edenn, li wouze jaden an. Larivy\u00E8 a te f\u00E8 kat branch.",
    "Premye branch lan te rele Pichon. Se larivy\u00E8 sa a ki wouze tout peyi Avila a, peyi kote yo jwenn anpil l\u00F2 a.",
    "Se nan peyi sa a yo jwenn pi bon l\u00F2 ansanm ak pyebwa gonm arabik ak yon py\u00E8 wouj ki koute ch\u00E8 yo rele oniks.",
    "Dezy\u00E8m larivy\u00E8 a rele Giyon. Se li ki wouze tout peyi Kouch la.",
    "Twazy\u00E8m larivy\u00E8 a rele Tig. Se li ki pase nan peyi Lasiri, sou b\u00F2 sol\u00E8y leve a. Katriy\u00E8m larivy\u00E8 a se Lefrat.",
    "Sey\u00E8 a, Bondye a, pran nonm lan, li mete l\u0027 nan jaden Edenn lan pou l\u0027 travay li, pou l\u0027 pran swen l\u0027.",
    "Sey\u00E8 a, Bondye a, bay nonm lan l\u00F2d sa a. Ou m\u00E8t manje donn tout pyebwa ki nan jaden an.",
    "Men, piga ou manje donn pyebwa ki f\u00E8 moun konnen sa ki byen ak sa ki mal la. Paske, jou ou manje l\u0027, w\u0027ap mouri.",
    "Sey\u00E8 a, Bondye a, di ank\u00F2. Sa pa bon pou nonm lan rete pou kont li. M\u0027ap f\u00E8 yon l\u00F2t moun sanble av\u00E8 l\u0027 pou ede l\u0027.",
    "Se konsa, Sey\u00E8 a, Bondye a, pran pousy\u00E8 t\u00E8, li f\u00E8 tout kalite zannimo ki nan savann ak tout kalite zwazo k\u0027ap vole nan sy\u00E8l la. L\u00E8 l\u0027 fini, li mennen yo bay nonm lan pou w\u00E8 ki non li tapral ba yo. Se non li te ba yo a ki rete pou yo n\u00E8t.",
    "Se konsa, nonm lan bay tout b\u00E8t yo gade, tout b\u00E8t nan bwa ak tout zwazo ki nan sy\u00E8l la non yo. Men, pa t\u0027 gen yonn ki te sanble av\u00E8 l\u0027, ki ta ka ede l\u0027.",
    "L\u00E8 sa a, Sey\u00E8 a, Bondye a, f\u00E8 d\u00F2mi pran nonm lan. Msye d\u00F2mi n\u00E8t ale. Pandan l\u0027ap d\u00F2mi an, Bondye louvri b\u00F2 k\u00F2t li, li wete yon zo k\u00F2t. Apre sa, li f\u00E8men twou a byen f\u00E8men.",
    "Av\u00E8k zo k\u00F2t li te wete nan nonm lan, li f\u00E8 yon fanm, li mennen l\u0027 ba li.",
    "L\u00E8 nonm lan w\u00E8 l\u0027, li di. Aa! Fwa sa a, men yonn ki menm jan av\u00E8 m\u0027! Zo l\u0027 se zo mwen. Ch\u00E8 l\u0027 se ch\u00E8 mwen. Y\u0027a rele l\u0027 fanm, paske se nan gason li soti.",
    "Se pout\u00E8t sa, gason an va kite papa l\u0027 ak manman l\u0027 pou l\u0027 mete t\u00E8t li ansanm ak madanm li, pou tout de f\u00E8 yon s\u00E8l.",
    "Nonm lan ak madanm li te toutouni. Men, yo pa t\u0027 wont rete konsa."
  ],
  [
    "S\u00E8pan se b\u00E8t ki te pi rize nan tout b\u00E8t raje Sey\u00E8 a, Bondye a, te kreye. Li di fanm lan konsa. Eske Bondye te janm di piga nou manje donn tout pyebwa ki nan jaden an?",
    "Fanm lan reponn s\u00E8pan an. Nou gen dwa manje donn tout pyebwa ki nan jaden an.",
    "Men, kanta pou pyebwa ki nan mitan jaden an, Bondye di. Piga nou manje ladan l\u0027, piga nou manyen l\u0027 menm. Sinon, n\u0027ap mouri.",
    "L\u00E8 sa a, s\u00E8pan an di fanm lan. Se pa vre. Nou p\u0027ap mouri kras.",
    "Bondye di nou sa paske li konnen jou nou manje ladan l\u0027, je nou va louvri. n\u0027a vin tankou Bondye, n\u0027a konn sa ki byen ak sa ki mal.",
    "Fanm lan gade, li w\u00E8 jan pyebwa a te b\u00E8l, jan fwi yo sanble yo ta bon nan bouch. Li santi li ta manje ladan l\u0027 pou je l\u0027 ka louvri. Li keyi k\u00E8k fwi. Li manje, li pote bay mari l\u0027 ki manje tou.",
    "Manje yo fin manje, je yo louvri, l\u00E8 sa a, yo vin konnen yo toutouni. Yo pran k\u00E8k f\u00E8y figfrans, yo koud yo ansanm, yo f\u00E8 tanga mete sou yo.",
    "Jou sa a, sol\u00E8y te f\u00E8k fin kouche l\u00E8 nonm lan ak madanm li tande vwa Sey\u00E8 a, Bondye a, ki t\u0027ap pwonmennen nan jaden an. Y\u0027 al kache nan mitan pyebwa ki nan jaden an pou Sey\u00E8 a, Bondye a, pa w\u00E8 yo.",
    "Men, Sey\u00E8 a, Bondye a, rele nonm lan, li di l\u0027. Kote ou ye?",
    "Nonm lan reponn li. Mwen tande vwa ou nan jaden an, mwen p\u00E8. M al kache pou ou, paske mwen toutouni.",
    "Sey\u00E8 a, Bondye a, di l\u0027. Ki moun ki di ou te toutouni? Eske ou te manje fwi pyebwa mwen te di ou pa manje a?",
    "Nonm lan reponn. Fanm ou te ban mwen an, se li menm ki ban mwen fwi pyebwa a pou m\u0027 manje, epi mwen manje l\u0027.",
    "Sey\u00E8 a, Bondye a, mande fanm lan. Poukisa ou f\u00E8 sa? Fanm lan reponn li. Se pa mwen non! Se s\u00E8pan an wi ki pran t\u00E8t mwen ki f\u00E8 m\u0027 manje l\u0027.",
    "Sey\u00E8 a, Bondye a, di s\u00E8pan an konsa. Pout\u00E8t sa ou f\u00E8 a, ou madichonnen nan mitan tout b\u00E8t jaden ak tout b\u00E8t nan bwa. W\u0027a rale sou vant ou. W\u0027a manje pousy\u00E8 t\u00E8 jouk jou ou mouri.",
    "Ou menm ak fanm lan, m\u0027ap f\u00E8 nou l\u00E8nmi yonn ak l\u00F2t. Pitit pitit pa l\u0027 ak pitit pitit pa ou ap l\u00E8nmi tou. Pitit pitit li ap kraze t\u00E8t ou, epi ou menm w\u0027ap m\u00F2de l\u0027 nan talon pye l\u0027.",
    "Li di fanm lan. L\u00E8 w\u0027ap f\u00E8 pitit, m\u0027ap f\u00E8 soufrans ou vin pi r\u00E8d. Wa gen pou soufri anpil l\u00E8 w\u0027ap akouche. W\u0027ap toujou anvi mari ou. Men, se mari ou ki va ch\u00E8f ou.",
    "Apre sa li di Adan. Ou koute paw\u00F2l madanm ou, pa vre! Ou manje fwi pyebwa mwen te ba ou l\u00F2d pa manje a. Pout\u00E8t sa ou f\u00E8 a, m\u0027ap madichonnen t\u00E8 a. W\u0027a gen pou travay di toutan pou f\u00E8 t\u00E8 a bay sa ou bezwen pou viv.",
    "T\u00E8 a va kale tout kalite pikan ak pengwen ba ou. W\u0027a manje f\u00E8y ki pouse nan raje.",
    "Se swe kouraj ou ki pou f\u00E8 ou mete yon moso pen nan bouch ou jouk l\u00E8 wa tounen nan t\u00E8 kote ou soti a. Paske, se pousy\u00E8 ou ye, ou gen pou tounen pousy\u00E8 ank\u00F2.",
    "Adan bay madanm li non, li rele l\u0027 Ev, paske se li menm ki manman tout moun k\u0027ap viv sou t\u00E8 a.",
    "L\u00E8 sa a, Sey\u00E8 a, Bondye a, pran po b\u00E8t, li f\u00E8 rad pou Adan ansanm ak madanm li, li biye yo.",
    "Apre sa, Sey\u00E8 a, Bondye a, di. Koulye a, Adan vin konnen sa ki byen ak sa ki mal tankou yonn nan nou. Nou p\u0027ap kite l\u0027 lonje men l\u0027 keyi fwi pyebwa ki bay lavi a pou l\u0027 manje l\u0027, pou l\u0027 pa viv pou tout tan.",
    "Se konsa, Sey\u00E8 a, Bondye a, mete Adan dey\u00F2 nan jaden Edenn lan. Li voye l\u0027 al travay t\u00E8, menm t\u00E8 Bondye te pran pou f\u00E8 l\u0027 la.",
    "Se konsa, li te mete Adan dey\u00F2. Sou b\u00F2 kote sol\u00E8y leve nan jaden an, li mete k\u00E8k zanj cheriben ak yon manch\u00E8t klere kou dife nan men yo. Yo t\u0027ap dragonnen nan tout direksyon pou anpeche moun pwoche b\u00F2 pyebwa ki bay lavi a."
  ],
  [
    "L\u00E8 sa a, Adan kouche ak Ev, madanm li. Madanm li vin ansent. Li f\u00E8 yon pitit gason, li rele l\u0027 Kayen, epi li di. Av\u00E8k konkou Bondye, mwen gen yon gason.",
    "Apre sa, li f\u00E8 Ab\u00E8l, fr\u00E8 Kayen. Ab\u00E8l te gad\u00F2 mouton, Kayen menm te travay lat\u00E8.",
    "K\u00E8k tan apre sa, Kayen pran nan rek\u00F2t li, li ofri bay Seye a.",
    "Ab\u00E8l menm, b\u00F2 pa l\u0027, pran sa ki pi gra nan premye pitit mouton l\u0027 yo, li ofri bay Sey\u00E8 a. Sey\u00E8 a te kontan ofrann Ab\u00E8l la.",
    "Men, li pa t\u0027 asepte ofrann Kayen an. L\u00E8 Kayen w\u00E8 sa, li te move anpil. Li move, li mare figi l\u0027 byen mare.",
    "L\u00E8 sa a, Sey\u00E8 a di Kayen. Poukisa ou move konsa? Poukisa ou mare figi ou konsa?",
    "Si sa ou te f\u00E8 a te byen, ou pa ta rive nan sitiyasyon sa a. Men, paske ou f\u00E8 sa ki mal, peche kouche nan pap\u00F2t ou. L\u0027ap tann konsa l\u00E8 pou l\u0027 pran t\u00E8t ou. Men, ou menm, se pou ou kenbe t\u00E8t ak li.",
    "Yon jou, Kayen di Ab\u00E8l, fr\u00E8 li. Ann al nan jaden. Vwala, antan yo nan jaden an, Kayen vire sou fr\u00E8 li, li touye li.",
    "Sey\u00E8 a mande Kayen. Kote Ab\u00E8l, fr\u00E8 ou la? Kayen reponn. Mwen pa konnen. Eske ou te mete m\u0027 veye l\u0027?",
    "Bondye di l\u0027 konsa. Kisa ou f\u00E8 konsa? San Ab\u00E8l, fr\u00E8 ou, ki koule at\u00E8 a, ap rele tankou yon vwa moun. Li rive jouk nan z\u00F2r\u00E8y mwen. L\u0027ap mande revanj.",
    "Koulye a, t\u00E8 ki te louvri bouch li pou l\u0027 te bw\u00E8 san fr\u00E8 ou ou te f\u00E8 koule a, menm t\u00E8 sa a ap tounen yon madichon pou ou.",
    "L\u00E8 w\u0027a travay lat\u00E8, li p\u0027ap ba ou sa l\u0027 te dwe ba ou. W\u0027ap tounen yon vakabon k\u0027ap plede mache toupatou sou lat\u00E8 san rete.",
    "Kayen di Sey\u00E8 a: Chatiman an tw\u00F2p pou mwen. Mwen p\u0027ap ka sip\u00F2te l\u0027.",
    "Men ou mete m\u0027 dey\u00F2 sou t\u00E8 sa a koulye a, se kache pou m\u0027 al kache pou ou pa w\u00E8 m\u0027. M\u0027ap tounen yon vakabon k\u0027ap plede mache toupatou sou lat\u00E8 san rete. Nenp\u00F2t moun ki jwenn mwen va touye m\u0027.",
    "Sey\u00E8 a di: Non. Paske, si yon moun touye Kayen, y\u0027ap f\u00E8 l\u0027 peye sa s\u00E8t fwa. Se konsa, li mete yon siy sou Kayen pou moun pa touye l\u0027 si yo jwenn li.",
    "Apre sa, Kayen wete k\u00F2 l\u0027 devan Sey\u00E8 a, li al rete nan yon peyi yo rele N\u00F2d, l\u00F2t b\u00F2 jaden Edenn lan, sou kote sol\u00E8y leve a.",
    "Kayen kouche av\u00E8k madanm li. Madanm li vin ansent, li f\u00E8 yon ti gason yo rele En\u00F2k. Apre sa, Kayen bati yon vil, li rele l\u0027 En\u00F2k. Li ba l\u0027 menm non ak pitit gason l\u0027 lan.",
    "En\u00F2k te f\u00E8 yon pitit gason yo rele Irad. Se Irad sa a ki te papa Meouja\u00E8l. Meouja\u00E8l te papa Metoucha\u00E8l. Se Metoucha\u00E8l ki te papa Lem\u00E8k.",
    "Lem\u00E8k te gen de madanm. Yonn te rele Ada, l\u00F2t la te rele Zila.",
    "Se Ada ki manman Jabal. Jabal sa a, se li menm ki zans\u00E8t tout moun sa yo ki rete anba tant epi ki gade b\u00E8t.",
    "Fr\u00E8 menm manman ak li a te rele Joubal. Se li menm ki zans\u00E8t tout moun sa yo k\u0027ap jwe gita ak fif.",
    "Zila menm b\u00F2 pa l\u0027 te manman Toubal Kayen, yon b\u00F2s f\u00F2jon ki te konn travay kwiv ak f\u00E8. Toubal Kayen te gen yon s\u00E8 menm manman ak li ki te rele Naama.",
    "Yon jou Lem\u00E8k di madanm li yo: Ada ak Zila, koute sa m\u0027ap di nou! Madanm mwen yo, tande byen sa m\u0027ap di nou! Mwen touye yon moun paske li leve men li sou mwen. Mwen touye yon jenn gason paske li mete san m\u0027 dey\u00F2.",
    "Si yon moun touye Kayen y\u0027ap f\u00E8 l\u0027 peye sa s\u00E8t fwa. Men, si yon moun touye m\u0027, mwen menm Lem\u00E8k, y\u0027ap f\u00E8 l\u0027 peye sa swasanndis\u00E8t fwa.",
    "Adan te kouche ak madanm li ank\u00F2. Madanm li f\u00E8 yon ti gason. Madanm lan di: Bondye ban m\u0027 yon l\u00F2t gason pou ranplase Ab\u00E8l Kayen te touye a. Li rele l\u0027 S\u00E8t.",
    "S\u00E8t, pou t\u00E8t pa l\u0027, vin gen yon pitit gason, li rele l\u0027 En\u00F2k. Se l\u00E8 sa a moun konmanse f\u00E8 s\u00E8vis pou Sey\u00E8 a."
  ],
  [
    "Men lis non pitit pitit Adan yo: L\u00E8 Bondye kreye moun, li te f\u00E8 yo p\u00F2tre av\u00E8 l\u0027.",
    "Li kreye yo gason ak fi. Li beni yo. Jou li kreye yo a, li rele yo moun.",
    "Adan te gen santrantan (130 an) l\u00E8 li vin gen yon pitit gason ki te sanble av\u00E8 l\u0027 t\u00E8t koupe, li rele l\u0027 S\u00E8t.",
    "Apre nesans S\u00E8t, Adan viv witsanzan (800 an). Li te vin gen anpil l\u00F2t pitit gason ak pitit fi.",
    "L\u00E8 Adan mouri li te gen n\u00E8fsantrantan (930 an).",
    "S\u00E8t te gen sansenkan (105 an) l\u00E8 li vin gen yon pitit gason yo te rele En\u00F2k.",
    "Apre nesans En\u00F2k, S\u00E8t viv witsansetan (807 an). Li te vin gen anpil l\u00F2t pitit gason ak pitit fi.",
    "L\u00E8 S\u00E8t mouri, li te gen n\u00E8fsandouzan (912 an).",
    "En\u00F2k te gen katrevendizan l\u00E8 li vin gen yon pitit gason yo rele Kenan.",
    "Apre nesans Kenan, En\u00F2k viv witsankenzan (815 an). Li te vin gen anpil l\u00F2t pitit gason ak pitit fi.",
    "L\u00E8 En\u00F2k mouri, li te gen n\u00E8fsansenkan (905 an).",
    "Kenan te gen swasanndizan l\u00E8 li vin gen yon pitit gason yo rele Malaley\u00E8l.",
    "Apre nesans Malaley\u00E8l, Kenan viv witsankarantan (840 an). Li te vin gen anpil l\u00F2t pitit gason ak pitit fi.",
    "L\u00E8 Kenan mouri, li te gen n\u00E8fsandizan (910 an).",
    "Malaley\u00E8l te gen swasannsenkan l\u00E8 li vin gen yon pitit gason yo rele Jer\u00E8d.",
    "Apre nesans Jer\u00E8d, Malaley\u00E8l viv witsantrantan (830 an). Li te vin gen anpil l\u00F2t pitit gason ak pitit fi.",
    "L\u00E8 Malaley\u00E8l mouri, li te gen witsankatrevenkenzan (895 an).",
    "Jer\u00E8d te gen sanswanndezan (162 an) l\u00E8 li vin gen yon pitit gason yo rele En\u00F2k.",
    "Apre nesans En\u00F2k, Jer\u00E8d viv witsanzan (800 an). Li te vin gen anpil l\u00F2t pitit gason ak pitit fi.",
    "L\u00E8 Jer\u00E8d mouri, li te gen n\u00E8fsanswasanndezan (962 an).",
    "En\u00F2k te gen swasannsenkan l\u00E8 li vin gen yon pitit gason yo rele Metouchela.",
    "Apre nesans Metouchela, En\u00F2k te mache byen ak Bondye pandan twasanzan (300 an). Li te vin gen anpil l\u00F2t pitit gason ak pitit fi.",
    "-",
    "En\u00F2k te pase tout vi l\u0027 ap mache byen ak Bondye. Li te gen twasanswasannsenkan (365 an) l\u00E8 l\u0027 dispar\u00E8t, paske Bondye te pran l\u0027 av\u00E8 l\u0027.",
    "Metouchela te gen sankatrevens\u00E8tan (187 an) l\u00E8 li vin gen yon pitit gason yo rele Lem\u00E8k.",
    "Apre nesans Lem\u00E8k, Metouchela viv s\u00E8tsankatrevendezan (782 an). Li te vin gen anpil l\u00F2t pitit gason ak pitit fi.",
    "L\u00E8 Metouchela mouri, li te gen n\u00E8fsanswantnevan (969 an).",
    "Lem\u00E8k te gen sankatrevendezan (182 an) l\u00E8 li vin gen yon pitit gason.",
    "Li rele l\u0027 Noe. Li di konsa: Pitit sa a va soulaje nou anba tout travay di n\u0027ap f\u00E8, anba gwo travay nou blije f\u00E8 av\u00E8k men nou paske Sey\u00E8 a te madichonnen t\u00E8 a.",
    "Apre nesans Noe, Lem\u00E8k viv senksankatrevenkenzan (595 an). Li te vin gen anpil l\u00F2t pitit gason ak pitit fi.",
    "L\u00E8 Lem\u00E8k mouri, li te gen s\u00E8tsanswasanndisetan (777 an).",
    "Noe te gen senksanzan (500 an) l\u00E8 li vin gen twa pitit gason: S\u00E8m, Kam ak Jaf\u00E8."
  ],
  [
    "L\u00E8 sa a, moun te konmanse ap f\u00E8 anpil anpil pitit sou lat\u00E8. Yo te vin gen anpil pitit fi.",
    "Pitit gason Bondye yo te w\u00E8 jan pitit fi l\u00E8z\u00F2m yo te b\u00E8l. Se konsa, nan fi yo te renmen yo, yo pran ladan yo pou madanm yo.",
    "L\u00E8 Sey\u00E8 a w\u00E8 sa, li di: Mwen p\u0027ap kite l\u00E8z\u00F2m viv pou tout tan, paske se moun ase yo ye. Se sanventan (120 an) s\u00E8lman pou yo viv.",
    "L\u00E8 sa a, epi pandan lontan apre sa, te vin gen sou lat\u00E8 yon ras moun wo anpil: se te pitit pitit fi l\u00E8z\u00F2m yo te f\u00E8 pou pitit gason bondye yo. Se yo ki te vanyan gason nan tan lontan yo, kif\u00E8 tout moun t\u0027ap nonmen non yo.",
    "Sey\u00E8 a w\u00E8 jan l\u00E8z\u00F2m te mechan toupatou sou lat\u00E8, ki jan tout lajounen se move lide ase ki te nan t\u00E8t yo.",
    "Li vin r\u00E8gr\u00E8t li te f\u00E8 moun sou lat\u00E8. K\u00E8 l\u0027 vin sere ak lapenn.",
    "Sey\u00E8 a di: Mwen pral dispar\u00E8t tout moun mwen te kreye yo, san kite yonn. Epi m\u0027ap detwi ansanm ak yo tout tou b\u00E8t kat pat, tout b\u00E8t ki trennen sou vant ak tout zwazo k\u0027ap vole nan sy\u00E8l, paske mwen r\u00E8gr\u00E8t anpil d\u00E8ske mwen te f\u00E8 yo.",
    "Men, Noe te f\u00E8 Bondye plezi.",
    "Men pitit pitit Noe yo. Nan tout moun ki t\u0027ap viv l\u00E8 sa a, Noe te s\u00E8l moun ki t\u0027ap mache dwat devan Bondye, ki pa t\u0027 nan anyen ki mal. Li t\u0027ap mache byen ak Bondye.",
    "Li te gen twa pitit gason: S\u00E8m, Kam ak Jaf\u00E8.",
    "Men, tout l\u00F2t moun yo te fin pouri devan Bondye. Toupatou sou lat\u00E8 se te mechanste sou mechanste.",
    "Bondye gade lat\u00E8, li w\u00E8 l\u0027 te fin pouri, paske tout moun sou lat\u00E8 te fin p\u00E8v\u00E8ti.",
    "L\u00E8 sa a, Bondye di Noe konsa: Mwen deside pou m\u0027 fini ak tout moun, paske se yo ki lak\u00F2z toupatou sou lat\u00E8 se mechanste ase. Wi, mwen pral detwi yo n\u00E8t ansanm ak tout sa ki sou lat\u00E8.",
    "F\u00E8 yon gwo batiman pou ou ak bwa pichpen. W\u0027a f\u00E8 anpil ti chanm ladan l\u0027. W\u0027a badijonnen l\u0027 byen badijonnen anndan kou dey\u00F2 av\u00E8k goudwon.",
    "Men ki jan pou ou f\u00E8 l\u0027: Batiman an va gen katsansenkant (450) pye long\u00E8, swasannkenz pye laj\u00E8, ak karannsenk pye wot\u00E8.",
    "W\u0027a mete yon twati sou batiman an. W\u0027a kite yon espas dizwit pous ant twati a ak reb\u00F2 a. W\u0027a louvri yon s\u00E8l p\u00F2t sou kote batiman an. W\u0027a mete yon etaj anba, yon etaj nan mitan, yon etaj anwo.",
    "Mwen pral voye yon gwo inondasyon dlo sou lat\u00E8 pou detwi tout sa k\u0027ap viv anba sy\u00E8l la. tout sa ki sou lat\u00E8 pral peri.",
    "Men, m\u0027ap f\u00E8 yon kontra av\u00E8 ou. W\u0027a antre nan batiman an, ou menm, pitit gason ou yo, madanm ou ansanm ak madanm pitit ou yo.",
    "W\u0027a pran av\u00E8k ou tout yon p\u00E8 nan tout kalite b\u00E8t, yon mal ak yon fenm\u00E8l. Wa f\u00E8 yo antre nan batiman an ansanm ak ou pou yo pa mouri.",
    "Konsa, nan tout kalite zwazo, nan tout kalite b\u00E8t domestik, nan tout kalite b\u00E8t ki trennen sou vant yo, gen yon p\u00E8 nan chak kalite ki va vin jwenn ou pou yo pa mouri.",
    "Ou menm b\u00F2 pa ou, ranmase tout kalite manje, mezi ou kapab. F\u00E8 yon b\u00E8l pwovizyon mete la pou ou ka jwenn manje pou ou manje ansanm ak tout b\u00E8t yo tou.",
    "Se konsa Noe f\u00E8 tout sa Bondye te ba li l\u00F2d f\u00E8 a. Wi, se sa menm li te f\u00E8."
  ],
  [
    "Sey\u00E8 a di Noe: Antre nan gwo batiman an, ou menm ansanm ak tout fanmi ou, paske, nan tout moun k\u0027ap viv koulye la a, se ou menm s\u00E8l mwen w\u00E8 k\u0027ap mache dwat devan mwen.",
    "Nan tout b\u00E8t ki bon pou moun manje, w\u0027a pran s\u00E8t mal ak s\u00E8t fenm\u00E8l nan chak kalite. Nan tout b\u00E8t ki pa bon pou moun manje, w\u0027a pran yon mal ak yon fenm\u00E8l nan chak kalite.",
    "Konsa tou, pou zwazo k\u0027ap vole nan sy\u00E8l la, w\u0027a pran s\u00E8t mal ak s\u00E8t fenm\u00E8l nan chak kalite, pou ras la pa dispar\u00E8t sou lat\u00E8.",
    "Paske, nan s\u00E8t jou ank\u00F2, m\u0027ap f\u00E8 yon s\u00E8l lapli tonbe sou lat\u00E8 pandan karant jou karant nwit. M\u0027ap dispar\u00E8t tout moun ak tout b\u00E8t mwen te f\u00E8 mete sou lat\u00E8.",
    "Noe f\u00E8 tout sa Sey\u00E8 a te ba li l\u00F2d f\u00E8 a.",
    "Noe te gen sisanzan (600 an) l\u00E8 inondasyon an te f\u00E8t sou lat\u00E8.",
    "Li antre nan batiman an, li menm, pitit gason li yo, madanm li ansanm ak madanm pitit li yo pou yo te ka chape anba inondasyon an.",
    "tout kalite b\u00E8t, kit sa ki bon pou moun manje, kit sa ki pa bon pou moun manje, tout zwazo, tout b\u00E8t ki trennen sou vant,",
    "yo tout yo vin jwenn Noe nan batiman an, de pa de, mal ak fenm\u00E8l, jan Bondye te bay Noe l\u00F2d la.",
    "Sou s\u00E8t jou vre, dlo kouvri tout lat\u00E8.",
    "Jou ki f\u00E8 Noe sisanzan (600 an), yon mwa, dis\u00E8t jou, tout sous nan fon lanm\u00E8 a pete. Sy\u00E8l la menm louvri, li konmanse vide dlo sou t\u00E8 a.",
    "Lapli tonbe san rete pandan karant jou karant nwit.",
    "Menm jou sa a, Noe, madanm li, pitit gason l\u0027 yo, S\u00E8m, Kam ak Jaf\u00E8, ansanm ak madanm yo antre nan batiman an,",
    "ansanm ak tout kalite b\u00E8t domestik, tout kalite b\u00E8t ki trennen sou vant ak tout kalite zwazo, tout kalite ti zwazo, tout kalite b\u00E8t ki gen z\u00E8l.",
    "Yo tout yo te vin jwenn Noe nan batiman an, de grenn nan chak kalite b\u00E8t vivan ki sou lat\u00E8.",
    "Se konsa, yon mal ak yon fenm\u00E8l nan chak kalite b\u00E8t vivan antre nan batiman an, jan Bondye te bay l\u00F2d la. Epi Bondye f\u00E8men p\u00F2t la d\u00E8y\u00E8 Noe.",
    "Pandan karant jou, dlo kouvri tout t\u00E8 a. Dlo yo gonfle, yo f\u00E8 batiman an p\u00E8di t\u00E8.",
    "Dlo yo ranf\u00F2se, yo gonfle pi r\u00E8d sou t\u00E8 a jouk batiman an t\u0027ap flote n\u00E8t sou dlo a.",
    "Dlo a moute pi r\u00E8d toujou anwo t\u00E8 a, li kouvri t\u00E8t tout gwo m\u00F2n ki anba sy\u00E8l la.",
    "Dlo a moute vennsenk pye depase t\u00E8t m\u00F2n yo.",
    "L\u00E8 sa a, tout b\u00E8t sou lat\u00E8 mouri: zwazo, b\u00E8t domestik, zannimo, tout b\u00E8t ki trennen sou vant yo, ansanm ak tout moun.",
    "tout b\u00E8t vivan ak tout moun sou lat\u00E8 mouri.",
    "Se konsa, Sey\u00E8 a detwi tout b\u00E8t, tout sa ki te sou lat\u00E8, depi ou tande se moun jouk zannimo domestik, b\u00E8t ki trennen sou vant ak zwazo k\u0027ap vole nan sy\u00E8l la. Yo tout yo dispar\u00E8t sou lat\u00E8. S\u00E8l moun ki te rete se te Noe av\u00E8k l\u00F2t moun ki te nan batiman an ansanm ak li yo.",
    "Apre sa, dlo a rete anwo t\u00E8 a pandan sansenkant (150) jou."
  ],
  [
    "Men, Bondye vin chonje Noe ansanm ak tout b\u00E8t bwa ak zannimo domestik ki te av\u00E8 l\u0027 nan batiman an. Bondye f\u00E8 yon van soufle sou lat\u00E8, epi dlo yo konmanse bese.",
    "Sous dlo ki nan fon lanm\u00E8 a te sispann bay dlo. Sy\u00E8l la sispann bay dlo tou. Lapli sispann tonbe.",
    "Dlo yo menm t\u0027ap bese, yo t\u0027ap bese piti piti. Se sou sansenkant (150) jou dlo yo te konmanse bese.",
    "Sou sis mwa dis\u00E8t jou, batiman an f\u00E8 t\u00E8 sou t\u00E8t m\u00F2n Arara yo.",
    "Dlo yo t\u0027ap bese toujou jouk sou dizy\u00E8m mwa a. Sou premye jou dizy\u00E8m mwa a, t\u00E8t m\u00F2n yo par\u00E8t.",
    "Karant jou apre sa, Noe louvri fenn\u00E8t li te f\u00E8 nan batiman an.",
    "Li lage yon k\u00F2n\u00E8y. K\u00F2n\u00E8y la soti. li ale vini, li ale vini jouk dlo a te fin cheche n\u00E8t sou lat\u00E8.",
    "Apre sa, li lage yon pijon, pou l\u0027 w\u00E8 si dlo a te fin bese sou t\u00E8 a.",
    "Men, pijon an pa t\u0027 jwenn kote pou l\u0027 poze. Li tounen vin jwenn Noe nan batiman an, paske te gen dlo sou tout lat\u00E8 toujou. Noe lonje men l\u0027, li pran pijon an, li f\u00E8 l\u0027 antre nan batiman an ank\u00F2.",
    "Li tann s\u00E8t jou pase. Apre sa, li lage pijon an yon dezy\u00E8m fwa, li f\u00E8 l\u0027 soti nan batiman an.",
    "V\u00E8 asw\u00E8 konsa, pijon an tounen vin jwenn li. Men, fwa sa a, li te gen yon f\u00E8y oliv tout v\u00E8t nan b\u00E8k li. Konsa, Noe vin konnen dlo a te bese sou tout lat\u00E8.",
    "Li tann s\u00E8t jou pase anvan li lage pijon an ank\u00F2. Fwa sa a menm pijon an pa t\u0027 tounen vin jwenn li ank\u00F2.",
    "Se konsa, l\u00E8 Noe te gen sisan ennan (601 an), nan premye jou premye mwa lanne jwif yo, dlo a te fin bese n\u00E8t sou lat\u00E8. Noe dekouvri batiman an, li voye je l\u0027 gade, li w\u00E8 tout t\u00E8 a te ch\u00E8ch.",
    "Sou vennsety\u00E8m jou dezy\u00E8m mwa a, t\u00E8 a te fin ch\u00E8ch n\u00E8t.",
    "L\u00E8 sa a, Bondye di Noe:",
    "-Soti nan batiman an, ou menm, madanm ou, pitit ou yo ansanm ak madanm pitit ou yo.",
    "F\u00E8 tout b\u00E8t yo soti tout ansanm av\u00E8k ou, zwazo yo, zannimo domestik yo, tout b\u00E8t k\u0027ap trennen sou vant yo. Se pou yo f\u00E8 pitit, f\u00E8 anpil pitit pou mete sou t\u00E8 a ank\u00F2.",
    "Se konsa Noe soti nan batiman an ansanm ak madanm li, pitit li yo ak madanm pitit li yo.",
    "tout b\u00E8t bwa yo, tout zannimo domestik yo, tout b\u00E8t k\u0027ap trennen sou vant yo, tout zwazo yo, yo tout yo soti nan batiman an tou.",
    "Noe bati yon lot\u00E8l. Li pran yonn nan chak kalite b\u00E8t ak zwazo ki bon pou moun manje, li touye yo, li boule yo n\u00E8t sou lot\u00E8l la.",
    "L\u00E8 Bondye pran bon sant lan, sa te f\u00E8 l\u0027 plezi. Li di nan k\u00E8 l\u0027 -Mwen p\u0027ap janm bay t\u00E8 a madichon ank\u00F2 pout\u00E8t sa l\u00E8z\u00F2m f\u00E8, paske depi yo jenn, se move lide ase ki nan k\u00E8 yo. Mwen p\u0027ap janm detwi tout b\u00E8t vivan yo ank\u00F2, jan mwen sot f\u00E8 l\u0027 la.",
    "Toutotan lat\u00E8 a la, va gen yon l\u00E8 pou plante, yon l\u00E8 pou rek\u00F2lte, va gen sezon fredi ak sezon chal\u00E8, va gen sezon s\u00E8k, ak sezon lapli, va gen lajounen, va gen lannwit. Wi, toutotan lat\u00E8 a la, bagay sa yo p\u0027ap janm sispann."
  ],
  [
    "Bondye beni Noe ak pitit li yo, li di yo. F\u00E8 pitit, f\u00E8 anpil anpil pitit mete sou t\u00E8 a.",
    "Se pou tout zannimo sou lat\u00E8, tout zwazo ki nan sy\u00E8l la, tout b\u00E8t vivan ki sou lat\u00E8, tout pwason ki nan lanm\u00E8 bese t\u00E8t devan nou. Se pou yo p\u00E8 nou. Mwen ban nou pouvwa sou yo tout.",
    "Koulye a, nou gen dwa manje tout kalite b\u00E8t vivan k\u0027ap mache, tout kalite f\u00E8y v\u00E8t. Mwen ban nou tout pou manje.",
    "Tans\u00E8lman, se pa pou n\u0027 manje vyann ak tout san ladan l\u0027, paske san yon b\u00E8t se nanm li.",
    "Konprann sa byen: si yon moun touye nou, m\u0027ap f\u00E8 l\u0027 rann mwen kont. M\u0027ap f\u00E8 tout b\u00E8t ki touye nou rann mwen kont. tout moun ki touye moun par\u00E8y yo gen pou rann mwen kont.",
    "Si yon moun touye yon moun, yon l\u00F2t moun gen pou touye l\u0027 tou, paske Bondye kreye moun p\u00F2tre ak li.",
    "Nou menm, se pou nou f\u00E8 pitit, anpil pitit. Gaye k\u00F2 nou toupatou sou lat\u00E8, pou pitit nou yo toujou f\u00E8 anpil pitit tou.",
    "Bondye pale ank\u00F2 ak Noe ansanm ak pitit li yo, li di yo:",
    "-Men m\u0027ap pase yon kontra ak nou tout ansanm ak tout pitit pitit k\u0027ap vin apre nou yo.",
    "M\u0027ap pase kontra a ak tout b\u00E8t vivan ki la av\u00E8k nou yo, zwazo, zannimo domestik, b\u00E8t nan bwa, av\u00E8k tout sa ki soti nan batiman an pou peple sou lat\u00E8 ank\u00F2.",
    "Wi, m\u0027ap pase kontra mwen ak nou: mwen pwom\u00E8t pou m\u0027 pa janm voye gwo inondasyon ank\u00F2 pou detwi tout moun ak tout b\u00E8t vivan yo. Konsa, p\u0027ap janm gen gwo inondasyon ank\u00F2 pou ravaje lat\u00E8.",
    "Bondye di ank\u00F2-Kontra m\u0027ap pase av\u00E8k nou ansanm ak tout b\u00E8t vivan ki la av\u00E8k nou yo, se yon kontra k\u0027ap la pou tout tan. M\u0027ap ban nou yon siy pou li.",
    "M\u0027ap mete lakansy\u00E8l mwen nan sy\u00E8l la. Men siy m\u0027ap ban nou pou kontra mwen pase ak lat\u00E8 a.",
    "Chak fwa m\u0027a f\u00E8 nwaj yo konmanse sanble, lakansy\u00E8l la va par\u00E8t nan sy\u00E8l la.",
    "L\u00E8 sa a, m\u0027a chonje kontra mwen te f\u00E8 av\u00E8k nou ansanm av\u00E8k tout kalite b\u00E8t vivan yo. p\u0027ap janm gen gwo inondasyon ank\u00F2 ki pou detwi tout moun ak tout b\u00E8t k\u0027ap viv sou lat\u00E8.",
    "L\u00E8 lakansy\u00E8l la va par\u00E8t nan sy\u00E8l la, m\u0027a w\u00E8 l\u0027, m\u0027a chonje kontra mwen te pase pou tout tan ak tout moun ansanm ak tout kalite b\u00E8t k\u0027ap viv sou lat\u00E8.",
    "Sa se siy kontra mwen pase ak tout moun ansanm ak tout b\u00E8t k\u0027ap viv sou lat\u00E8. Se konsa Bondye te pale ak Noe.",
    "Men non pitit Noe yo ki te soti nan batiman an: S\u00E8m, Kam ak Jaf\u00E8. Kam se te papa Kanaran.",
    "Se twa pitit Noe sa yo ki peple mete moun sou tout lat\u00E8.",
    "Noe se premye moun ki travay lat\u00E8. Li plante yon jaden rezen.",
    "Yon jou, apre li te fin bw\u00E8 diven, li sou. Li wete tout rad sou li, li kouche toutouni anba tant li.",
    "L\u00E8 Kam, papa Kanaran, w\u00E8 papa l\u0027 toutouni, li ale di de fr\u00E8 l\u0027 yo sa.",
    "Men, S\u00E8m ak Jaf\u00E8 pran yon gwo rad, yo chak pran yon bout, yo pase l\u0027 d\u00E8y\u00E8 do yo, yo kenbe l\u0027 anwo zep\u00F2l yo. Yo mache pa do, yo antre, yo kouvri papa yo san yo pa janm vire t\u00E8t yo gade d\u00E8y\u00E8. Konsa yo pa w\u00E8 papa yo toutouni.",
    "L\u00E8 Noe soti anba toudisman diven l\u0027 lan, yo di l\u0027 sa dezy\u00E8m pitit gason l\u0027 lan te f\u00E8 l\u0027.",
    "Li di. Madichon pou Kanaran! Se pou l\u0027 tounen d\u00E8nye klas esklav fr\u00E8 l\u0027 yo.",
    "Li di ank\u00F2. Lwanj pou Sey\u00E8 a, Bondye S\u00E8m lan. Se pou Kanaran tounen esklav S\u00E8m.",
    "Se pou Bondye mete sou byen Jaf\u00E8 yo. Se pou pitit pitit Jaf\u00E8 yo viv byen ak pitit S\u00E8m yo. Se pou Kanaran tounen esklav yo.",
    "Apre gwo inondasyon an, Noe viv twasansenkantan (350 an).",
    "L\u00E8 l\u0027 mouri, li te gen n\u00E8fsansenkantan (950 an)."
  ],
  [
    "Apre gwo inondasyon an, pitit Noe yo, S\u00E8m, Kam ak Jaf\u00E8, te f\u00E8 pitit. Men non pitit gason yo te f\u00E8.",
    "Men pitit gason Jaf\u00E8 yo: Se te Gom\u00E8, Mag\u00F2g, Madayi, Javan, Toubal, Mech\u00E8k ak Tiras.",
    "Gom\u00E8 te f\u00E8 twa pitit gason. Achkenaz, Rifat ak Togama.",
    "Se Javan ki te papa Elicha, Tasis, Kitim ak Wodanim.",
    "Se tout pitit ak pitit pitit Jaf\u00E8 yo sa ki zans\u00E8t tout moun k\u0027ap viv nan zile yo, yo chak sou t\u00E8 pa yo, yo chak ak lang pa yo. Yo t\u0027ap viv ansanm, fanmi ak fanmi, nasyon ak nasyon.",
    "Men pitit gason Kam yo. Se te Kouch, Mizrayim, Pout ak Kanaran.",
    "Kouch te f\u00E8 senk pitit gason: Seba, Avila, Sabta, Rama ak Sabteka. Rama menm te gen de pitit gason: Seba ak Dedan.",
    "Kouch te gen yon l\u00F2t pitit gason yo te rele: Nimw\u00F2d. Nimw\u00F2d sa a, se premye moun ki te gwo ch\u00E8f sou lat\u00E8.",
    "Se te yon gwo chas\u00E8 devan Sey\u00E8 a. Se pout\u00E8t sa yo di. Gwo chas\u00E8 devan Bondye tankou Nimw\u00F2d.",
    "Nan peyi kote li t\u0027ap gouv\u00E8nen an te gen lavil sa yo: Bab\u00E8l, Er\u00E8k, Akad, Kalne nan peyi Chenea.",
    "Apre sa, li kite peyi a, li ale lavil Asou. Men lavil li bati yo: Neniv, Reob\u00F2t-Ir, Kalak.",
    "L\u00E8fini, li bati lavil Rez\u00E8m ant Neniv ak Kalak. Kalak sa a te yon gwo lavil.",
    "Mizrayim f\u00E8 pitit. Se yo ki zans\u00E8t moun peyi Lidi, peyi Anan, peyi Leyab ak peyi Naftou,",
    "peyi Patwous, peyi Kaslou ak peyi Kaft\u00F2. Se nan peyi Kaslou sa a moun Filisti yo soti.",
    "Premye pitit Kanaran se te Sidon. Apre sa vin Et.",
    "Se Kanaran tout ki papa Jebis, Amori, Gigach,",
    "Evi, Aka, Seni,",
    "Avad, Zema, Amat. Apre sa tout fanmi Kanaran yo gaye.",
    "Lizy\u00E8 t\u00E8 moun Kanaran yo pati depi lavil Sidon, li mete t\u00E8t sou Gera jouk li rive Gaza. Apre sa, li vire sou Sod\u00F2m ak Gom\u00F2, Adma ak Seboyim jouk li rive Lecha.",
    "Se tout pitit ak pitit pitit Kam yo sa, yo chak sou t\u00E8 pa yo, yo chak ak lang yo. Yo t\u0027ap viv ansanm, fanmi ak fanmi, nasyon ak nasyon.",
    "S\u00E8m te gran fr\u00E8 Jaf\u00E8. Li te gen anpil pitit tou. Se li ki te zans\u00E8t tout pitit Eb\u00E8 yo.",
    "Men pitit gason S\u00E8m yo. Se te Elam, Asou, Apachad, Lidi ak Aram.",
    "Men pitit Aram yo. Se te Ouz, Oul, Get\u00E8 ak Mach.",
    "Se Apachad ki te papa Chelak. Chelak menm te papa Eb\u00E8.",
    "Eb\u00E8 te gen de pitit gason. Yonn te rele Pel\u00E8g, paske se nan tan li moun sou lat\u00E8 te divize yonn ak l\u00F2t. Yo te rele fr\u00E8 l\u0027 la Joktan.",
    "Joktan te papa Almodad, Chel\u00E8f, Azmav\u00E8t, Jerak,",
    "Adoram, Ouzal, Dikla,",
    "Obal, Abimay\u00E8l, Seba,",
    "Ofi, Avila ak Jobab. Yo tout se pitit Joktan yo te ye.",
    "T\u00E8 kote yo t\u0027ap viv la te pran depi lavil Mecha, li moute kote lavil Sefa, jouk m\u00F2n ki b\u00F2 kote sol\u00E8y leve a.",
    "Se tout pitit ak pitit pitit S\u00E8m yo sa, yo chak sou t\u00E8 pa yo, yo chak ak lang pa yo. Yo t\u0027ap viv ansanm, fanmi ak fanmi, nasyon ak nasyon.",
    "tout moun sa yo se branch fanmi pitit Noe yo, dapre zans\u00E8t yo, nasyon pa nasyon. Apre gwo inondasyon an, tout nasyon ki sou lat\u00E8 soti nan pitit Noe yo."
  ],
  [
    "Nan konmansman, tout moun sou lat\u00E8 te pale yon s\u00E8l lang, yonn te konprann l\u00F2t.",
    "Apre yo pati soti kote sol\u00E8y leve a, yo rive nan yon plenn nan peyi Chenea. Yo moute kay yo la, yo rete.",
    "L\u00E8 sa a, yonn di l\u00F2t. Mezanmi, vini non! Ann f\u00E8 brik. Ann kwit yo nan dife. Se konsa, yo pran brik s\u00E8vi w\u00F2ch pou bati kay, yo pran asfat s\u00E8vi m\u00F2tye.",
    "Apre sa, yo di. Annou w\u00E8! Ann bati yon gwo lavil pou nou rete ak yon gwo gwo kay tout won byen wo ki rive jouk nan sy\u00E8l la. Konsa tout moun va respekte nou, yo p\u0027ap ka gaye nou toupatou sou lat\u00E8.",
    "Sey\u00E8 a desann pou l\u0027 w\u00E8 lavil la ansanm ak gwo kay won moun yo t\u0027ap bati a.",
    "Epi li di. Koulye a, gade! Yo tout f\u00E8 yon s\u00E8l p\u00E8p. Yo tout yo pale yon s\u00E8l lang. Gade sa yo konmanse ap f\u00E8. Tal\u00E8 konsa y\u0027ap pare pou yo f\u00E8 sa yo vle.",
    "Bon. N\u0027ap desann, n\u0027ap mele lang yo. Konsa, yonn p\u0027ap ka konprann sa l\u00F2t ap di.",
    "Se konsa Sey\u00E8 a gaye yo toupatou sou lat\u00E8. Yo sispann bati lavil la.",
    "Se pout\u00E8t sa yo rele lavil la Bab\u00E8l, paske se la Sey\u00E8 a te mele lang tout moun ki rete sou lat\u00E8, li f\u00E8 yo pati, li gaye yo toupatou sou lat\u00E8.",
    "Men pitit pitit S\u00E8m yo. Dezan apre inondasyon an, S\u00E8m te gen santan (100 an) l\u00E8 li f\u00E8 yon pitit gason yo rele Apachad.",
    "Apre sa, li viv senksanzan (500 an) ank\u00F2. Li te f\u00E8 l\u00F2t pitit gason ak pitit fi.",
    "Apachad te gen trannsenkan l\u00E8 li te f\u00E8 yon pitit gason yo rele Chela.",
    "Apre sa, li viv katsantwazan (403 an) ank\u00F2. Li te f\u00E8 l\u00F2t pitit gason ak pitit fi.",
    "Chela te gen trantan l\u00E8 li f\u00E8 yon pitit gason yo rele Eb\u00E8.",
    "Apre sa, li viv katsantwazan (403 an) ank\u00F2. Li te f\u00E8 l\u00F2t pitit gason ak pitit fi.",
    "Eb\u00E8 te gen trannkatran l\u00E8 li f\u00E8 yon pitit gason yo rele Pel\u00E8g.",
    "Apre sa, li viv katsantrantan (430 an). Li te f\u00E8 l\u00F2t pitit gason ak pitit fi.",
    "Pel\u00E8g te gen trantan l\u00E8 li f\u00E8 yon pitit gason yo rele Reou.",
    "Apre sa, li viv desannevan (209 an) ank\u00F2. Li te f\u00E8 l\u00F2t pitit gason ak pitit fi.",
    "Reou te gen tranndezan l\u00E8 li f\u00E8 yon pitit gason yo rele Sewoug.",
    "Apre sa, li viv desansetan (207 an) ank\u00F2. Li f\u00E8 l\u00F2t pitit gason ak pitit fi.",
    "Sewoug te gen trantan l\u00E8 li f\u00E8 yon pitit gason yo rele Nak\u00F2.",
    "Apre sa, li viv desanzan (200 an) ank\u00F2. Li te f\u00E8 l\u00F2t pitit gason ak pitit fi.",
    "Nak\u00F2 te gen ventnevan l\u00E8 li f\u00E8 yon pitit gason yo rele Terak.",
    "Apre sa, li viv sandiznevan (119 an) ank\u00F2. Li te f\u00E8 l\u00F2t pitit gason ak pitit fi.",
    "Terak te gen swasanndizan l\u00E8 li f\u00E8 twa pitit gason yo rele Abram, Nak\u00F2 ak Aran.",
    "Men pitit ak pitit pitit Terak yo: Terak te papa Abram, Nak\u00F2 ak Aran. Aran te papa L\u00F2t.",
    "Aran mouri anvan papa l\u0027. Li mouri lavil Our nan peyi Kalde kote l\u0027 te f\u00E8t la.",
    "Abram ak Nak\u00F2 te f\u00E8 pozisyon. Abram marye ak Sarayi, Nak\u00F2 marye ak Milka, pitit fi Aran. Aran te gen yon l\u00F2t pitit ank\u00F2 yo te rele Jiska.",
    "Sarayi pa t\u0027 gen pitit, li pa t\u0027 ka f\u00E8 pitit.",
    "Terak pran pitit li, Abram, pitit pitit li, L\u00F2t, ki te pitit Aran, ansanm ak b\u00E8lfi li Sarayi ki te madanm Abram, pitit li. Li pati ak yo, li kite lavil Our nan peyi Kalde pou li ale nan peyi Kanaran. Men l\u00E8 yo rive lavil Karan, yo te rete la.",
    "Se la Terak mouri. Li te gen desansenkan (205 an)."
  ],
  [
    "Sey\u00E8 a di Abram konsa. Pati, kite peyi ou la. Kite tout fanmi ou. Kite kay papa ou, ale nan peyi m\u0027a moutre ou la.",
    "M\u0027ap ba ou anpil pitit pitit. Y\u0027a tounen yon gwo nasyon. m\u0027a beni ou. Y\u0027a nonmen non ou toupatou; w\u0027a s\u00E8vi yon benediksyon pou tout moun.",
    "M\u0027ap voye benediksyon mwen sou tout moun ki va mande benediksyon pou ou. Men, m\u0027ap madichonnen tout moun ki va ba ou madichon. Gremesi ou, tout nasyon sou lat\u00E8 va jwenn benediksyon.",
    "Abram pati jan Sey\u00E8 a te di l\u0027 la. L\u00F2t pati ansanm av\u00E8 l\u0027 tou. Abram te gen swasannkenzan l\u00E8 li kite Karan.",
    "Abram pran Sarayi, madanm li, L\u00F2t, pitit fr\u00E8 li a, ansanm ak tout byen li te genyen ak tout domestik li te gen av\u00E8 l\u0027 nan lavil Karan, yo tout yo pati pou Kanaran. Yo rive nan peyi a.",
    "Abram mache nan tout peyi a, jouk li rive kote yo rele Sich\u00E8m, b\u00F2 pye bwadchenn More a. L\u00E8 sa a se moun Kanaran yo ki te rete nan peyi a.",
    "Abram f\u00E8 yon vizyon, li w\u00E8 Sey\u00E8 a ki di l\u0027. Men peyi m\u0027ap bay pitit pitit ou yo a. Se la Abram bati yon lot\u00E8l pou Sey\u00E8 a ki te par\u00E8t devan li nan vizyon an.",
    "Apre sa, li pati ank\u00F2, li ale nan m\u00F2n ki toupre lavil Bet\u00E8l, sou b\u00F2 sol\u00E8y leve. Li moute tant li la. Bet\u00E8l te sou b\u00F2 lanm\u00E8, Ayi te sou b\u00F2 sol\u00E8y leve. Abram bati yon lot\u00E8l pou Sey\u00E8 a la tou, epi li f\u00E8 s\u00E8vis pou li.",
    "Li vwayaje toujou, li desann nan direksyon sid, bout pou bout jouk li rive nan rejyon Neg\u00E8v la.",
    "Men, grangou tonbe sou peyi a, pa t\u0027 gen manje menm. Se pout\u00E8t sa Abram te desann nan peyi Lejip. Li rete la yon bon bout tan.",
    "Li te pr\u00E8t pou antre nan peyi Lejip l\u00E8 li di Sarayi, madanm li. Koute non. Ou se yon b\u00E8l fanm.",
    "L\u00E8 gason nan peyi Lejip yo w\u00E8 ou, yo pral di: Se madanm li wi! Epi y\u0027a touye m\u0027 pou yo sa pran ou nan men m\u0027.",
    "Tanpri, di yo se s\u00E8 mwen ou ye pou yo pa touye m\u0027, pou yo ka aji byen av\u00E8 m\u0027 pout\u00E8t ou.",
    "Se konsa, rive Abram rive nan peyi Lejip, mesye yo gen tan w\u00E8 jan Sarayi te yon b\u00E8l fanm.",
    "K\u00E8k grann\u00E8g nan gouv\u00E8nman an w\u00E8 sa tou, y al di farawon an jan li te b\u00E8l. Epi yo mennen Sarayi nan pal\u00E8 a.",
    "Pout\u00E8t Sarayi, farawon an te aji byen ak Abram. Li ba li kantite mouton, kabrit, b\u00E8f, bourik, chamo, san konte esklav, fanm kou gason, pou s\u00E8vi l\u0027.",
    "Men, paske farawon an te pran Sarayi, madanm Abram, pou madanm li, Sey\u00E8 a voye yon bann move maladi sou li ak sou moun ki te nan pal\u00E8 a.",
    "L\u00E8 sa a, farawon an f\u00E8 rele Abram, li di li. Kisa ou f\u00E8 m\u0027 konsa? Poukisa ou pa t\u0027 di m\u0027 se madanm ou Sarayi ye?",
    "Poukisa ou te di m\u0027 se s\u00E8 ou li ye? Mwen pa ta janm pran l\u0027 pou madanm mwen. Monch\u00E8, men madanm ou. Pran l\u0027, al f\u00E8 wout ou.",
    "Farawon an pase moun li yo l\u00F2d pou f\u00E8 Abram pati kite peyi a, li menm ansanm ak madanm li av\u00E8k tout sa ki te pou li."
  ],
  [
    "Abram kite peyi Lejip, li moute nan n\u00F2, li tounen nan rejyon Neg\u00E8v la, ansanm ak madanm li av\u00E8k tout sa li genyen. L\u00F2t, neve l\u0027 la, te av\u00E8k li tou.",
    "Abram te rich anpil, li te gen anpil mouton, anpil kabrit ak anpil b\u00E8f, li te gen anpil lajan ak anpil l\u00F2.",
    "Li vwayaje toujou jouk li kite Neg\u00E8v la d\u00E8y\u00E8. Bout pou bout li rive b\u00F2 Bet\u00E8l, kote li te moute tant li anvan an, ant lavil Bet\u00E8l ak lavil Ayi.",
    "Li tounen kote li te moute yon lot\u00E8l premye fwa a. Li f\u00E8 s\u00E8vis pou Bondye ank\u00F2.",
    "L\u00F2t menm, neve ki t\u0027ap vwayaje ansanm av\u00E8k Abram lan, te gen mouton ak b\u00E8f pa l\u0027 tou. Li te gen moun tout av\u00E8k li.",
    "Peyi a te vin tw\u00F2 piti pou yo de a rete ansanm, paske yo te gen tw\u00F2p zannimo pou bay manje.",
    "Se konsa, te vin gen yon kabouyay ant gad\u00F2 mouton Abram yo ak gad\u00F2 mouton L\u00F2t yo. L\u00E8 sa a, se moun Kanaran yo ak moun Ferezi yo ki te rete nan peyi a.",
    "Abram di L\u00F2t konsa. Monch\u00E8, se fanmi nou ye. Pa gen rezon pou nou gen kont yonn ak l\u00F2t, ni pou gad\u00F2 ou yo gen kont ak gad\u00F2 pa m\u0027 yo.",
    "Men tout peyi a devan nou! Ann separe. Si ou f\u00E8 b\u00F2 dwat, m\u0027ap f\u00E8 b\u00F2 g\u00F2ch. Si ou f\u00E8 b\u00F2 g\u00F2ch, m\u0027ap f\u00E8 b\u00F2 dwat.",
    "L\u00F2t voye je l\u0027 toupatou, li gade plenn Jouden an byen gade. tout plenn lan, rive jouk Zoa, te wouze n\u00E8t ale. Jaden yo te tankou jaden Sey\u00E8 a, tankou nan peyi Lejip. (L\u00E8 sa a, Sey\u00E8 a pa t\u0027 ank\u00F2 dispar\u00E8t lavil Sod\u00F2m ak Gom\u00F2.)",
    "L\u00F2t chwazi plenn Jouden an pou li. Li pati nan direksyon sol\u00E8y leve. Se konsa de mesye yo te separe.",
    "Abram rete nan peyi Kanaran. L\u00F2t menm al moute kay li nan mitan lavil yo ki te nan plenn lan. Li moute kay li b\u00F2 lavil Sod\u00F2m.",
    "Moun Sod\u00F2m yo te move moun anpil. Yo t\u0027ap f\u00E8 anpil peche kont Sey\u00E8 a.",
    "L\u00E8 L\u00F2t fin ale, Sey\u00E8 a di Abram konsa. Kanpe kote ou ye a, voye je ou toupatou, nan tout direksyon: n\u00F2, sid, l\u00E8s, lw\u00E8s,",
    "paske mwen pral ba ou tout t\u00E8 ou w\u00E8 a pou ou ak pou pitit pitit ou yo pou tout tan.",
    "Mapral ba ou anpil pitit pitit. Si yon moun ka konte tout grenn pousy\u00E8 ki sou lat\u00E8, la rive konte pitit pitit ou yo tou.",
    "Bon. Koulye a, ou m\u00E8t pwonmennen mache nan tout peyi a, paske se ou menm mwen pral bay li.",
    "Se konsa, Abram ranmase tout zaf\u00E8 l\u0027, li vin rete b\u00F2 pye bwadchenn Manmre yo, toupre Ebwon. Se la li bati yon lot\u00E8l pou Sey\u00E8 a."
  ],
  [
    "L\u00E8 sa a, Anmraf\u00E8l te wa Chenea, Aj\u00F2k te wa Elaza, Ked\u00F2la\u00F2m\u00E8 te wa Elam, Tideal te wa l\u00F2t nasyon yo.",
    "Yo kat yo leve, y al f\u00E8 lag\u00E8 ak senk l\u00F2t wa. Bera ki te wa Sod\u00F2m, Bicha ki te wa Gom\u00F2, Cheneab ki te wa Adma, Chemeb\u00E8 ki te wa zeboyim yo, ak wa peyi Bela a. Peyi sa a te rele Zoa tou.",
    "Senk wa sa yo mete t\u00E8t yo ansanm, yo reyini nan Fon Sidim lan kote lanm\u00E8 S\u00E8l la ye a.",
    "Pandan douzan, senk wa sa yo te soum\u00E8t devan Ked\u00F2la\u00F2m\u00E8. Lanne ki f\u00E8 yo tr\u00E8zan an, yo rev\u00F2lte.",
    "Lanne apre sa, ki pou ta f\u00E8 yo kat\u00F2zan nan pozisyon sa a, Ked\u00F2la\u00F2m\u00E8 ansanm ak twa wa ki te mete t\u00E8t ansanm ak li yo vin rive. Yo bat refayim yo nan lavil Astaw\u00F2t-Kanayim, yo bat zouzim yo nan lavil Am, yo bat emim yo nan laplenn Chave-Kiryatayim.",
    "Yo bat orit yo sou m\u00F2n Seyi, jouk b\u00F2 kote pye bwadchenn Paran an, ki toupre dez\u00E8 a.",
    "Apre sa, yo kase t\u00E8t tounen, yo rive b\u00F2 Sous jijman an, yo bat tout ch\u00E8f moun Amel\u00E8k yo, yo pran tout b\u00E8t yo. Yo bat moun Amori yo tout ki rete Azazon-Tama, yo bat yo byen bat.",
    "L\u00E8 sa a, wa Sod\u00F2m, wa Gom\u00F2, wa Adma, wa zeboyim ansanm ak wa Bela a, yo soti, yo pran pozisyon nan Fon Sidim lan pou yo goumen",
    "kont Ked\u00F2la\u00F2m\u00E8, wa Elam, Tideal, wa l\u00F2t nasyon yo, Anmraf\u00E8l, wa Chenea ak Aj\u00F2ch, wa Elaza. Sa te f\u00E8 kat wa kont senk wa.",
    "Nan Fon Sidim lan te gen anpil twou byen fon ki te plen asfat. Pandan batay la, wa Sod\u00F2m ak wa Gom\u00F2 yo pran kouri pou l\u00E8nmi yo, yo te vle wete k\u00F2 yo nan batay la, yo tonbe nan twou asfat yo. L\u00F2t wa yo menm kouri al kache nan m\u00F2n.",
    "Kat wa yo pran tout sa yo jwenn nan Sod\u00F2m ak Gom\u00F2, ata pwovizyon manje, epi y al f\u00E8 wout yo.",
    "Yo pase men yo yo pran L\u00F2t, pitit fr\u00E8 Abram lan, ansanm ak tout byen l\u0027 yo, paske se Sod\u00F2m L\u00F2t te rete.",
    "Men, yonn nan mesye ki te chape nan batay la vin di Abram sa. L\u00E8 sa a, Abram te rete toupre pye bwadchenn Manmre a. Manmre sa a, se te yon moun Amori. Se te fr\u00E8 Echk\u00F2l ak Ane. tout de mesye sa yo te pase kontra av\u00E8k Abram.",
    "L\u00E8 Abram vin konnen yo te f\u00E8 neve l\u0027 la prizonye, li sanble tout domestik ki te f\u00E8t lakay li yo epi ki te konn goumen. Li pran twasandizwit (318) antou. Epi li file d\u00E8y\u00E8 wa yo jouk lavil Dann.",
    "La, yon jou lannwit, li separe mesye li yo, li f\u00E8 yo f\u00E8 de gwoup, epi li atake l\u00E8nmi yo. Li bat yo byen bat, li kouri d\u00E8y\u00E8 yo jouk yo rive Oba, ki sou b\u00F2 n\u00F2 lavil Damas.",
    "Li reprann tout byen yo te pran yo, li mennen L\u00F2t, neve li a, tounen lakay li ansanm ak tout byen l\u0027 yo, tout medam yo ak tout p\u00E8p la.",
    "Apre Abram te fin kraze Ked\u00F2la\u00F2m\u00E8 ansanm ak tout l\u00F2t wa ki te f\u00E8 t\u00E8t ansanm ak Ked\u00F2la\u00F2m\u00E8 yo, li t\u0027ap tounen lakay li. Wa Sod\u00F2m lan vin rankontre l\u0027 nan Fon Chave a ki rele Fon Wa a tou.",
    "M\u00E8lkised\u00E8k menm ki te wa peyi Sal\u00E8m f\u00E8 pote pen ak diven vini. Se yon pr\u00E8t ki t\u0027ap s\u00E8vi Bondye ki anwo nan sy\u00E8l la li te ye.",
    "Li beni Abram, li di. Se pou Bondye ki anwo nan sy\u00E8l la, li menm ki f\u00E8 sy\u00E8l la ak lat\u00E8 a, beni Abram.",
    "Lwanj pou Bondye ki anwo nan sy\u00E8l la. Se li menm ki te lage l\u00E8nmi ou yo nan men ou. Apre sa, Abram ba li yon dizy\u00E8m nan tout sa li te pran.",
    "L\u00E8fini, wa Sod\u00F2m lan di Abram. Ou m\u00E8t gade tout byen yo pou ou. Men ban mwen moun yo s\u00E8lman.",
    "Abram reponn wa Sod\u00F2m lan, li di l\u0027. Mwen f\u00E8 s\u00E8man devan Sey\u00E8 a, Bondye ki anwo nan sy\u00E8l la, li menm ki f\u00E8 sy\u00E8l la ak lat\u00E8 a,",
    "mwen p\u0027ap pran anyen nan sa ki pou ou, li te m\u00E8t yon ti moso fil, yon k\u00F2d sapat. Konsa, ou p\u0027ap janm ka di se ou menm ki f\u00E8 Abram rich.",
    "Mwen pa bezwen anyen pou t\u00E8t pa m\u0027. Men, m\u0027ap asepte sa moun mwen yo te manje, ansanm ak p\u00F2syon ki pou moun ki te mache av\u00E8 m\u0027 yo. Wi, se pou Ane, Echk\u00F2l ak Manmre pran sa ki vin pou yo a."
  ],
  [
    "Apre bagay sa yo, Abram f\u00E8 yon vizyon. Li w\u00E8 Sey\u00E8 a ki t\u0027ap pale av\u00E8 l\u0027. Sey\u00E8 a di l\u0027 konsa. Abram, ou pa bezwen p\u00E8 anyen. Se mwen menm k\u0027ap pwoteje ou. M\u0027 sere yon gwo gwo rekonpans pou ou.",
    "Abram di. Sey\u00E8, Bondye, kisa ou vle ban mwen? Mwen tout fin mouri, mwen pa gen pitit. S\u00E8l moun lakay mwen ki pral eritye m\u0027, se Elyez\u00E8, moun peyi Damas la.",
    "Abram di ank\u00F2. Gade! Ou pa ban m\u0027 pitit. Se yonn nan domestik mwen yo ki pral eritye m\u0027.",
    "L\u00E8 sa a, li tande Sey\u00E8 a ki di l\u0027 konsa. Non, se pa li menm ki pral eritye ou. Se pw\u00F2p pitit zantray ou ki pral eritye ou.",
    "Sey\u00E8 a f\u00E8 Abram soti dey\u00F2, li di l\u0027 konsa Leve je ou, gade sy\u00E8l la byen. Konte zetwal yo si ou kapab. Apre sa, li di. Pitit pitit ou yo va anpil tankou zetwal nan sy\u00E8l la.",
    "Abram mete konfyans li nan Sey\u00E8 a, se konsa Sey\u00E8 a f\u00E8 l\u0027 gras.",
    "Sey\u00E8 a di. Se mwen menm, Sey\u00E8 a, ki te f\u00E8 ou soti lavil Our nan peyi Kalde a, pou m\u0027 te ka ba ou peyi sa a pou ou.",
    "Abram di. Sey\u00E8, Bondye, kijan pou m\u0027 f\u00E8 konnen peyi sa a pou mwen vre?",
    "Sey\u00E8 a di l\u0027. Pran yon ti gaz\u00E8l b\u00E8f twazan, yon fenm\u00E8l kabrit twazan, yon belye twazan, yon toutr\u00E8l ak yon jenn pijon.",
    "Abram al pran tout b\u00E8t sa yo, li koupe yo mitan pou mitan, li mete moso yo yonn anfas l\u00F2t. Men, li pa koupe zwazo yo an de.",
    "Chak fwa malfini karanklou vin pou desann sou vyann b\u00E8t yo, Abram pouse yo ale.",
    "Sol\u00E8y tapral kouche l\u00E8 d\u00F2mi v\u00F2l\u00E8 Abram. Li d\u00F2mi n\u00E8t ale. Epi yon s\u00E8l lap\u00E8z pran l\u0027 nan d\u00F2mi an. Kote l\u0027 te ye a vin f\u00E8 tout nwa.",
    "Sey\u00E8 a di l\u0027. Konnen sa byen: Pitit pitit ou yo pral viv tankou etranje nan yon peyi ki pa pou yo. Y\u0027ap f\u00E8 yo tounen esklav, y\u0027ap peze yo pandan katsanzan (400 an).",
    "Men, apre sa, m\u0027ap pini nasyon ki va pran yo f\u00E8 esklav la. Konsa, l\u00E8 l\u00E8 a va rive pou yo kite peyi sa a, y\u0027a soti av\u00E8k anpil anpil rich\u00E8s.",
    "Kanta ou menm, ou pral mouri ak k\u00E8 poze, ou pral jwenn zans\u00E8t ou yo ki mouri deja. Wi, anvan ou antre anba t\u00E8, wa viv lontan san ankenn pwobl\u00E8m.",
    "Apre kat jenerasyon, pitit pitit ou yo va tounen isit la, paske se pou nou tann moun Amori yo rive nan d\u00E8nye bout mechanste yo.",
    "Apre sol\u00E8y fin kouche, te f\u00E8 nwa anpil. Epi men li, yon recho ki t\u0027ap f\u00E8 lafimen ansanm ak yon gwo bwa dife tout limen par\u00E8t. Yo pase nan mitan moso vyann b\u00E8t yo.",
    "Se jou sa a Sey\u00E8 a te pase kontra av\u00E8k Abram. Li di l\u0027 konsa M\u0027ap bay pitit pitit ou yo tout peyi sa a, depi larivy\u00E8 Lejip, rive jouk larivy\u00E8 Lefrat la.",
    "Sa vle di tout peyi kote moun Keni yo, moun Kenizi yo, moun Kadmon yo,",
    "moun Et yo, moun Ferezi yo, moun refayim yo,",
    "moun Amori yo, moun Kanaran yo, moun Gigach yo ak moun Jebis yo rete."
  ],
  [
    "Sarayi, madanm Abram, pa t\u0027 janm f\u00E8 pitit. Sarayi te gen yon s\u00E8vant, moun peyi Lejip, yo te rele Aga.",
    "Sarayi di Abram konsa. Gade! Sey\u00E8 a pa kite mwen f\u00E8 pitit. Al kouche ak s\u00E8vant mwen an non. Ou pa janm konnen, li ka f\u00E8 pitit pou mwen. Abram tonbe dak\u00F2 ak sa Sarayi te di l\u0027 la.",
    "Se konsa, Sarayi, madanm Abram, pran s\u00E8vant li a, Aga ki te moun peyi Lejip, li bay Abram li pou madanm. L\u00E8 sa a, Abram te gen tan gen dizan nan peyi Kanaran.",
    "Abram kouche ak Aga. Aga vin ansent. L\u00E8 Aga w\u00E8 li ansent, l\u00F2g\u00E8y vire t\u00E8t li, li pa gade Sarayi, metr\u00E8s li, pou anyen ank\u00F2.",
    "L\u00E8 sa a, Sarayi di Abram. Se f\u00F2t ou wi si m\u0027ap sibi tout wont sa a. Se mwen menm ki te ba ou s\u00E8vant mwen an pou madanm. Men, depi li w\u00E8 li ansent lan, li pa gade m\u0027 pou anyen ank\u00F2. Se Sey\u00E8 a ki pou jije m\u0027 av\u00E8 ou.",
    "Abram reponn Sarayi, li di l\u0027. S\u00E8vant ou pou ou. Li sou z\u00F2d ou. Ou gen dwa f\u00E8 sa ou vle av\u00E8 l\u0027. Se konsa, Sarayi pran maltrete Aga sit\u00E8lman, Aga blije sove kite kay la pou li.",
    "Zanj Sey\u00E8 a kontre Aga b\u00F2 yon sous dlo nan dez\u00E8 a sou wout ki mennen nan peyi Chour la.",
    "Li di l\u0027 konsa. Aga, s\u00E8vant Sarayi, kote ou soti la a? Kote ou prale? Aga reponn. M\u0027ap kouri pou Sarayi, metr\u00E8s mwen.",
    "Zanj Sey\u00E8 a di l\u0027. Tounen lakay metr\u00E8s ou, soum\u00E8t ou devan li.",
    "Zanj lan di l\u0027 ank\u00F2. M\u0027ap ba ou anpil anpil pitit pitit. Moun p\u0027ap ka konte yo.",
    "Zanj lan di l\u0027 ank\u00F2. Gade! Ou ansent. Ou pral f\u00E8 yon ti gason. Wa rele l\u0027 Izmay\u00E8l, paske Sey\u00E8 a tande r\u00E8l ou nan tray w\u0027ap pase a.",
    "Pitit gason ou lan va tankou yon bourik mawon. L\u0027ap chache tout moun kont. tout moun va chache l\u0027 kont. Li p\u0027ap mele ak tout fr\u00E8 l\u0027 yo. L\u0027ap viv pou kont li.",
    "Aga di nan k\u00E8 l\u0027. Ou kw\u00E8 se vre se mwen ki w\u00E8 moun ki w\u00E8 m\u0027 lan? Se konsa li bay Sey\u00E8 a yon non, li rele l\u0027: Ou se Bondye ki w\u00E8 m\u0027 lan.",
    "Se pout\u00E8t sa, yo rele pi dlo ki ant Kad\u00E8s ak Bar\u00E8d la: Pi moun vivan ki w\u00E8 m\u0027 lan.",
    "Aga f\u00E8 yon pitit gason pou Abram. Abram rele pitit la Izmay\u00E8l.",
    "Abram te gen katrevensizan l\u00E8 Aga te f\u00E8 Izmay\u00E8l."
  ],
  [
    "Le Abram rive sou katrevendisnevan laj, Sey\u00E8 a par\u00E8t devan l\u0027, li di l\u0027 konsa. Mwen se Bondye ki gen tout pouvwa a. Se pou ou toujou f\u00E8 sa m\u0027 di ou f\u00E8. Se pou ou mennen yon vi san repw\u00F2ch.",
    "M\u0027ap pase yon kontra av\u00E8 ou, m\u0027ap ba ou anpil anpil pitit pitit.",
    "L\u00E8 sa a, Abram mete ajenou, li bese t\u00E8t li jouk at\u00E8. Bondye pale av\u00E8 l\u0027 ank\u00F2, li di l\u0027.",
    "-Men kontra m\u0027ap pase av\u00E8 ou la. W\u0027ap zans\u00E8t moun anpil nasyon.",
    "Yo p\u0027ap rele ou Abram ank\u00F2. Men y\u0027a rele ou Abraram, paske m\u0027ap f\u00E8 ou tounen zans\u00E8t moun anpil nasyon.",
    "M\u0027ap ba ou anpil anpil pitit pitit. Y\u0027ap tounen kantite nasyon. Anpil wa ap soti nan ras ou.",
    "M\u0027ap kenbe kontra m\u0027 lan av\u00E8 ou, av\u00E8k tout ras ou. De pitit an pitit, se va yon kontra k\u0027ap la pou tout tan. Se mwen k\u0027ap Bondye ou, se mwen k\u0027ap Bondye pitit pitit ou yo tou.",
    "Ou w\u00E8 t\u00E8 kote ou rete tankou moun vini koulye a? Mwen gen pou m\u0027 ba ou l\u0027 ansanm ak tout pitit pitit ou yo. tout peyi Kanaran an ap rele ou pa ou pou tout tan. Wi, se mwen menm k\u0027ap Bondye yo tout.",
    "Bondye di Abraram. Men ou menm ansanm ak tout ras ou, de pitit an pitit, se pou nou dak\u00F2 pou nou kenbe kontra a av\u00E8k mwen.",
    "Men sa pou ou menm ansanm ak tout pitit ou yo pou nou dak\u00F2 f\u00E8: se pou tout gason nan mitan nou sikonsi.",
    "Depi koulye a, se pou nou sikonsi tout gason. Se pou sa s\u00E8vi yon siy pou moutre gen yon kontra ki pase ant nou menm av\u00E8 m\u0027.",
    "Se pou nou sikonsi tout gason wit jou apre yo f\u00E8t, li te m\u00E8t pitit moun lakay la, osinon pitit moun l\u00F2t nasyon ou pran pou travay lakay ou.",
    "Wi, se pou yo tout yo sikonsi, kit yo f\u00E8t lakay ou, kit yo f\u00E8t nan peyi etranje. Se va yon mak nan k\u00F2 nou pou f\u00E8 w\u00E8 kontra mwen pase av\u00E8k nou an, se yon kontra ki la pou tout tan.",
    "Si yon gason pa sikonsi, se pou yo dispar\u00E8t li nan ras la, paske li pa t\u0027 kenbe kontra mwen f\u00E8 ak nou an.",
    "Apre sa, Bondye di Abraram. Sarayi, madanm ou, p\u0027ap rele Sarayi ank\u00F2. Men depi j\u00F2di a y\u0027a rele l\u0027 Sara.",
    "M\u0027ap beni madanm ou, m\u0027ap f\u00E8 l\u0027 ba ou yon pitit gason. M\u0027ap beni l\u0027, m\u0027ap f\u00E8 l\u0027 tounen manman moun anpil nasyon. Anpil nan pitit pitit li yo va wa.",
    "Abraram mete ajenou, li bese t\u00E8t li jouk at\u00E8. Men, li tonbe ri l\u00E8 l\u0027 chonje jan l\u0027 fin granmoun. Li t\u0027ap di nan k\u00E8 l\u0027. Eske yon nonm ki gen santan ka f\u00E8 pitit ank\u00F2? Eske Sara, yon fanm ki gen katrevendizan, ka vin ansent?",
    "Li di Bondye. Tanpri, beni Izmay\u00E8l. Pa kite l\u0027 mouri!",
    "Men Bondye di l\u0027. Non, se Sara madanm ou, ki gen pou f\u00E8 yon pitit gason pou ou. W\u0027a rele l\u0027 Izarak. M\u0027ap kenbe kontra mwen av\u00E8k li, ansanm ak pitit pitit li yo. Pa bliye. Se va yon kontra k\u0027ap la pou tout tan.",
    "Ou mande m\u0027 pou m\u0027 pwoteje Izmay\u00E8l pou ou! M\u0027ap f\u00E8 l\u0027 pou ou! M\u0027ap beni l\u0027, m\u0027ap ba li anpil pitit ak anpil pitit pitit. Gen douz ch\u00E8f k\u0027ap soti nan fanmi li. M\u0027ap f\u00E8 pitit li yo tounen yon gwo nasyon.",
    "Men, m\u0027ap kenbe kontra mwen an av\u00E8k Izarak, pitit gason Sara pral f\u00E8 pou ou a. L\u0027ap f\u00E8t lanne k\u0027ap vini an, l\u00E8 konsa.",
    "L\u00E8 Bondye fin pale av\u00E8k Abraram, li kite l\u0027, li moute nan sy\u00E8l.",
    "Jou sa a Abraram pran Izmay\u00E8l, pitit gason li an, ak tout gason ki t\u0027ap travay lakay li, kit yo te f\u00E8t nan kay la, kit se moun l\u00F2t nasyon li te pran pou s\u00E8vi l\u0027, li sikonsi yo tout menm jou a, jan Bondye te pase l\u0027 l\u00F2d la.",
    "Abraram pout\u00E8t pa l\u0027 te gen katrevendizn\u00E8van l\u00E8 l\u0027 te sikonsi.",
    "Izmay\u00E8l, pitit gason l\u0027 lan, te gen tr\u00E8zan l\u00E8 l\u0027 te sikonsi.",
    "Yo tout de, yo sikonsi yo menm jou",
    "ansanm ak tout domestik ki te lakay li, kit yo te f\u00E8t la, kit se achte li te achte yo nan men moun l\u00F2t nasyon yo."
  ],
  [
    "Sey\u00E8 a par\u00E8t devan Abraram b\u00F2 pye bwadchenn Manmre yo. Abraram te chita nan pap\u00F2t kay li, l\u00E8 ki te f\u00E8 pi cho nan lajounen an.",
    "Abraram leve je l\u0027, li rete konsa li w\u00E8 twa mesye kanpe devan li toupre pyebwa yo. W\u00E8 li w\u00E8 yo, li leve nan pap\u00F2t la, li kouri al jwenn yo, li bese t\u00E8t li jouk at\u00E8 pou l\u0027 di yo bonjou.",
    "Li di. M\u00E8t, tanpri. Pa pase devan lakay mwen san ou pa f\u00E8 yon ti rete. Se s\u00E8vit\u00E8 ou mwen ye.",
    "Kite m\u0027 mande yo pote ti gout dlo pou lave pye ou. L\u00E8fini, w\u0027a pran yon ti repo anba pyebwa sa a.",
    "\u0027a pote yon ti manje pou ou soutni k\u00E8 ou pou ou reprann f\u00F2s pou ou ka kontinye vwayaj ou. Ou rive lakay mwen, mwen la pou m\u0027 s\u00E8vi ou. Yo reponn li: -Dak\u00F2. Ou m\u00E8t f\u00E8 jan ou di a.",
    "Abraram kouri lakay li, li ale jwenn Sara. Li di l\u0027 konsa. F\u00E8 vit. Pran trant liv farin bon kalite, mouye l\u0027, f\u00E8 pen.",
    "Apre sa, Abraram kouri al nan bann b\u00E8t li yo, li pran yon jenn ti b\u00E8f byen gra, li bay yonn nan domestik li yo li pou li prese al k\u00F2che l\u0027.",
    "Apre sa, li pran fwomaj, li pran l\u00E8t fre, li mete yo ansanm ak vyann yo te pare a, li s\u00E8vi mesye yo. Pandan yo t\u0027ap manje, Abraram te kanpe b\u00F2 kote yo anba pyebwa a.",
    "L\u00E8fini, yo mande l\u0027. Kote Sara, madanm ou? Li reponn. Li la wi, anndan kay la.",
    "Yonn nan vizit\u00E8 yo di l\u0027. Mwen gen pou m\u0027 tounen isit la, l\u00E8 konsa lanne k\u0027ap vini an. L\u00E8 sa a, Sara, madanm ou, ap gen tan gen yon pitit gason. Sara menm te kanpe nan pap\u00F2t la d\u00E8y\u00E8 Abraram, li t\u0027ap koute.",
    "Abraram ak Sara te fin vye granmoun. Yo te antre nan laj. Sara te sispann gen lalen li.",
    "Sara tonbe ri nan k\u00E8 l\u0027, li t\u0027ap di. Koulye a, kalite jan m\u0027 fin vye a, ou kw\u00E8 lide m\u0027 ta sou gason toujou! Epitou, mari mwen, m\u00E8t mwen, fin granmoun!",
    "Sey\u00E8 a di Abraram. Sa ki gen la a pou Sara ri konsa, pou l\u0027ap di nan k\u00E8 l\u0027. Eske mwen kapab f\u00E8 pitit ank\u00F2, jan m\u0027 fin vye a?",
    "Bon. Eske gen kich\u00F2y ki tw\u00F2p la a pou M\u00E8t la f\u00E8? Sou dat mwen fikse a, m\u0027a tounen pase w\u00E8 ou ank\u00F2. L\u00E8 sa a, Sara va gen yon pitit gason.",
    "Sara te p\u00E8, li t\u0027ap plede, li t\u0027ap di. Mwen pa t\u0027 ri non! Men Sey\u00E8 a di l\u0027. Men wi, mach\u00E8, ou te ri.",
    "Mesye yo leve, yo pati, yo mete t\u00E8t sou Sod\u00F2m. Yo rive kote yo te ka voye je yo gade anba pou w\u00E8 Sod\u00F2m. Abraram menm t\u0027ap mache ak yo. Li t\u0027ap kondi yo mete pi devan sou wout la.",
    "Sey\u00E8 a di nan k\u00E8 l\u0027. Mwen pa kapab kache Abraram sa m\u0027 pral f\u00E8 a.",
    "Pitit pitit li yo pral tounen yon gwo nasyon ki va gen pouvwa. Gremesi Abraram, tout nasyon sou lat\u00E8 pral jwenn benediksyon.",
    "Mwen te chwazi l\u0027 pou l\u0027 te pase pitit li yo ak tout r\u00E8s fanmi l\u0027 k\u0027ap vin apre li yo l\u00F2d pou yo mache nan chemen Sey\u00E8 a met devan yo, pou yo f\u00E8 sa ki k\u00F2r\u00E8k ak sa ki dwat devan Bondye. Se konsa m\u0027a f\u00E8 pou li tout sa mwen te pwom\u00E8t li a.",
    "Apre sa, Sey\u00E8 a di. Se pa ti kras bagay y\u0027ap di sou moun Sod\u00F2m ak moun Gom\u00F2, paske peche moun sa yo lou anpil.",
    "M\u0027ap desann pou m\u0027 w\u00E8 ak je mwen si sa y\u0027ap di sou yo a se vre. Si se pa vre, m\u0027a konnen.",
    "Mesye yo pati, yo mete t\u00E8t sou Sod\u00F2m. Men, Sey\u00E8 a te rete ak Abraram.",
    "Abraram pwoche b\u00F2 kote Sey\u00E8 a, li mande l\u0027. Eske se vre ou pral touye inonsan yo ansanm ak koupab yo?",
    "Si gen senkant moun inonsan nan lavil la, \u00E8ske w\u0027ap detwi tout lavil la? Eske ou p\u0027ap f\u00E8 pa lavil la pout\u00E8t senkant inonsan sa yo?",
    "Aa! Pou di w\u0027ap f\u00E8 inonsan peri ak koupab? Se pa posib. Ou pa ka f\u00E8 sa. Se lenjistis pou inonsan gen menm s\u00F2 ak koupab. Non, sa pa ka f\u00E8t. Bondye k\u0027ap jije tout moun sou t\u00E8 a pa ka nan f\u00E8 lenjistis.",
    "Sey\u00E8 a reponn. Si mwen jwenn senkant inonsan nan lavil Sod\u00F2m, m\u0027ap f\u00E8 pa tout lavil la, pout\u00E8t senkant inonsan sa yo.",
    "Abraram pale ank\u00F2, li di. Eskize m\u0027 wi! Sey\u00E8, si m\u0027 penm\u00E8t mwen pale ank\u00F2. Se moun ase mwen ye, mwen pa gen dwa di ou anyen.",
    "Men, si se karannsenk moun inonsan s\u00E8lman ou jwenn, \u00E8ske ou pral detwi tout lavil la paske manke senk pou f\u00E8 senkant lan? Sey\u00E8 a reponn. Si mwen jwenn karannsenk inonsan s\u00E8lman, mwen p\u0027ap detwi lavil la.",
    "Abraram pale ank\u00F2, li di. Ou pa janm konnen, ka gen karant inonsan ase? Sey\u00E8 a reponn. Si gen karant inonsan, mwen p\u0027ap detwi lavil la.",
    "Abraram di. Tanpri, Sey\u00E8, pa fache sou mwen non. M\u0027ap di ou yon ti mo ank\u00F2. Ou pa janm konnen, ou ka jwenn trant inonsan ase nan lavil la. Sey\u00E8 a reponn. Si mwen jwenn trant, m\u0027ap f\u00E8 pa lavil la.",
    "Abraram di. Eskize m\u0027 wi, Sey\u00E8, si m\u0027 penm\u00E8t mwen pale toujou. Men, sipoze ou jwenn vin inonsan s\u00E8lman? Sey\u00E8 a reponn li. Si mwen jwenn vin inonsan, m\u0027ap f\u00E8 pa lavil la.",
    "Abraram di ank\u00F2. Tanpri, Sey\u00E8, pa fache sou mwen non. M\u0027ap di yon d\u00E8nye mo. Si ou jwenn dis inonsan ase? Sey\u00E8 a reponn li. Si mwen jwenn dis inonsan, m\u0027ap f\u00E8 pa lavil la.",
    "Apre li fin pale ak Abraram, Sey\u00E8 a al f\u00E8 wout li. Abraram menm tounen lakay li."
  ],
  [
    "De zanj Bondye yo rive Sod\u00F2m nan asw\u00E8. L\u00F2t te chita b\u00F2 p\u00F2tay lavil la. W\u00E8 li w\u00E8 yo, li leve, li al kontre yo. Li bese t\u00E8t li jouk at\u00E8 pou l\u0027 di yo bonjou.",
    "Li di. Mesye, mwen la pou m\u0027 s\u00E8vi nou. Tanpri, vin lakay mwen. n\u0027a ka lave pye nou, n\u0027a pase nwit la la. Denmen maten, n\u0027a leve, n\u0027a reprann wout nou. Mesye yo reponn. Non. Nou pral pase nwit la sou laplas la.",
    "Men L\u00F2t te f\u00F2se yo sit\u00E8lman, y\u0027 al lakay li av\u00E8 l\u0027. L\u00F2t pare yon bon manje pou yo, li f\u00E8 pen san ledven. Epi yo manje.",
    "Yo pa t\u0027 ank\u00F2 kouche, l\u00E8 mesye lavil Sod\u00F2m yo, jenn gason kou vye tonton, s\u00E8nen kay la. tout gason nan lavil la te kouri vini.",
    "Yo rele L\u00F2t, yo di l\u0027 konsa. Kote mesye ki vin pase nwit lakay ou asw\u00E8 a? F\u00E8 yo soti vin jwenn nou pou nou kouche ak yo?",
    "L\u00F2t soti al jwenn yo nan pap\u00F2t la. Li f\u00E8men p\u00F2t la d\u00E8y\u00E8 do l\u0027,",
    "li di yo konsa Tanpri, mezanmi. Pa f\u00E8 bagay sal sa a.",
    "Gade, mwen gen de pitit fi ki tifi toujou, m\u0027ap mennen yo ban nou. Nou m\u00E8t f\u00E8 sa nou vle av\u00E8k yo. Men, pa f\u00E8 mesye sa yo anyen, paske mwen resevwa yo lakay mwen, mwen f\u00E8t pou m\u0027 pwoteje yo.",
    "Men, yo di. Wete k\u00F2 ou la. Se moun vini ou ye! Kisa ou ye at\u00F2 pou ou vin di nou sa pou nou f\u00E8. Sispann f\u00E8 rad\u00F2t la a, anvan nou pa f\u00E8 ou pi mal pase yo. Sa ou tande a, yo bourade L\u00F2t, epi yo pwoche pou yo defonse p\u00F2t la.",
    "Men, de mesye yo ki te anndan an lonje men yo, yo rale L\u00F2t antre anndan, epi yo f\u00E8men p\u00F2t la.",
    "L\u00E8fini, yo vegle tout mesye ki te devan p\u00F2t kay la, depi pi piti a jouk pi gran an. Se konsa mesye yo t\u0027ap vire tounen adwat agoch, yo pa t\u0027 kapab jwenn kote p\u00F2t kay la te ye.",
    "De mesye yo pale ak L\u00F2t, yo di l\u0027 konsa. Ki moun ank\u00F2 ou gen nan lavil la? Pran bofi ou yo, pitit gason ou yo, ak pitit fi ou yo ansanm ak tout bagay ou gen nan lavil la, mete k\u00F2 ou dey\u00F2.",
    "Nou pral detwi tout b\u00F2 isit la. Sey\u00E8 a te tande tout sa yo t\u0027ap di sou moun lavil sa a. Li voye nou detwi l\u0027.",
    "L\u00F2t soti, li al jwenn mari pitit fi li yo, li di yo. Leve non, f\u00E8 vit, ann met dey\u00F2. Sey\u00E8 a pral detwi lavil la. Men bofi li yo te kw\u00E8 se jwe li t\u0027ap jwe.",
    "Kou jou pral kase, zanj Bondye yo leve L\u00F2t pou l\u0027 f\u00E8 vit. Yo di l\u0027. F\u00E8 vit non, monch\u00E8! Pran madanm ou ak de pitit fi ou yo, met dey\u00F2. Si se pa sa, n\u0027ap mouri tout l\u00E8 Bondye ap pini lavil la.",
    "L\u00E8 yo w\u00E8 L\u00F2t t\u0027ap kalbende, yo pran men li, yo pran men madanm li ansanm ak de pitit fi li yo, yo mennen yo andey\u00F2 lavil la, yo lage yo. Yo te f\u00E8 sa, paske Sey\u00E8 a te gen pitye pou L\u00F2t.",
    "Apre zanj yo te fin f\u00E8 yo soti nan lavil la, yo di l\u0027. Sove poul ou, si ou pa vle mouri. Pa gad d\u00E8y\u00E8. Pa rete menm nan plenn lan. Kouri al nan m\u00F2n yo pou ou pa pase tou.",
    "Men, L\u00F2t reponn li. O! Non, M\u00E8t. Tanpri, pa mande m\u0027 tout sa.",
    "Gade, ou deja f\u00E8 m\u0027 yon gwo fav\u00E8. Ou moutre m\u0027 jan ou gen pitye anpil pou mwen. Ou sove lavi m\u0027. Men, m\u00F2n lan tw\u00F2 lwen. m\u0027a mouri anvan m\u0027 rive, mal\u00E8 a va gen tan rive sou mwen.",
    "Gade: ou w\u00E8 ti bouk sa a? Li toupre. m\u0027a gen tan rive la pou m\u0027 kache k\u00F2 mwen. Tanpri, kite m\u0027 ale la. Ou w\u00E8 se yon ti kote ki tout piti. Konsa m\u0027a sove lavi m\u0027.",
    "Zanj lan di l\u0027. Dak\u00F2, Mwen f\u00E8 ou fav\u00E8 sa a ank\u00F2: mwen p\u0027ap detwi ti bouk w\u0027ap pale m\u0027 lan.",
    "Kouri vit ale. Mwen p\u0027ap ka f\u00E8 anyen toutotan ou poko rive la. Se pout\u00E8t sa yo rele ti bouk la Zoa.",
    "Sol\u00E8y te f\u00E8k ap leve l\u00E8 L\u00F2t rive Zoa.",
    "L\u00E8 sa a, Sey\u00E8 a f\u00E8 yon s\u00E8l lapli souf ak dife soti nan sy\u00E8l la tonbe sou Sod\u00F2m ak Gom\u00F2. Wi, se Sey\u00E8 a menm ki te f\u00E8 sa.",
    "Li detwi de lavil sa yo ak tout plenn lan ansanm ak tout moun ki te rete nan lavil yo ak tout plant ki t\u0027ap pouse nan t\u00E8 a.",
    "Men, madan L\u00F2t vire gade d\u00E8y\u00E8. Lamenm li tounen yon gwo estati s\u00E8l.",
    "Nan granmaten, Abraram leve, li ale kote li te kanpe ap pale ak Sey\u00E8 a.",
    "Li voye je l\u0027 b\u00F2 Sod\u00F2m ak Gom\u00F2, li w\u00E8 tout plenn lan. Epi li rete konsa li w\u00E8 gwo lafimen ap moute soti nan t\u00E8 a tankou lafimen k\u0027ap leve nan yon gwo founo dife.",
    "Se konsa, l\u00E8 Bondye t\u0027ap detwi lavil yo nan plenn lan, li chonje Abraram. Li f\u00E8 L\u00F2t chape anba mal\u00E8 li tapral lage sou lavil kote li te rete a.",
    "Men L\u00F2t te p\u00E8 rete nan bouk Zoa a. Se konsa, li menm ak de pitit li yo, yo soti Zoa, yo moute, y al rete nan m\u00F2n yo. Yo f\u00E8 kay yo nan yon gwo twou w\u00F2ch.",
    "Pi gran fi a di pi piti a. Papa nou ap fin granmoun. Pa gen gason nan peyi a pou marye ak nou pou nou ka f\u00E8 pitit jan sa f\u00E8t toupatou.",
    "Vini non. Annou f\u00E8 papa bw\u00E8 diven jouk li sou. Apre sa, n\u0027a kouche av\u00E8 l\u0027. Konsa, n\u0027a f\u00E8 pitit pou papa nou.",
    "Menm jou sa a, l\u00E8 asw\u00E8 rive, yo f\u00E8 papa yo bw\u00E8 diven jouk li sou. Pi gran fi a kouche ak papa l\u0027. Men, papa a te sit\u00E8lman sou, li pa t\u0027 konn anyen.",
    "Nan denmen, pi gran an di pi piti a. Y\u00E8swa, mwen te kouche ak papa m\u0027. Asw\u00E8 a se tout pa ou: N\u0027ap f\u00E8 l\u0027 bw\u00E8 diven ank\u00F2 jouk li sou. Epi w\u0027a al kouche av\u00E8 l\u0027, pou nou de nou kapab f\u00E8 pitit pou papa nou.",
    "Se konsa, l\u00E8 asw\u00E8 rive, yo f\u00E8 papa a bw\u00E8 diven ank\u00F2 jouk li sou. Epi pi piti a kouche av\u00E8 l\u0027. Men, fwa sa a ank\u00F2, L\u00F2t pa t\u0027 konnen anyen.",
    "Se konsa de pitit fi L\u00F2t yo vin ansent pou papa yo.",
    "Pi gran an f\u00E8 yon pitit gason, li rele l\u0027 Moab. Se li menm ki zans\u00E8t moun Moab yo ki la jouk koulye a.",
    "Pi piti a tout f\u00E8 yon pitit gason. Li rele l\u0027 Bennami. Se li menm ki zans\u00E8t moun Amon yo ki la jouk j\u00F2di a."
  ],
  [
    "Abraram kite Manmre, li pati, li ale Neg\u00E8v, li rete ant Kad\u00E8s ak Chour kote li moute kay li. Pandan tout tan li t\u0027ap viv nan peyi Gera a,",
    "li t\u0027ap di se s\u00E8 li Sara te ye. Se konsa, Abimel\u00E8k, wa peyi Gera a, f\u00E8 yo mennen Sara ba li.",
    "Men pandan lannwit, Abimel\u00E8k f\u00E8 yon r\u00E8v, li w\u00E8 Bondye par\u00E8t devan li. Bondye di l\u0027. Gade non, monch\u00E8. Ou pral mouri tande, paske Sara se yon madan marye.",
    "Men, Abimel\u00E8k pa t\u0027 gen tan kouche av\u00E8 Sara. Li di. M\u00E8t, \u00E8ske w\u0027ap kite yon p\u00E8p inonsan peri?",
    "Se Abraram ki di m\u0027 se s\u00E8 li Sara ye. Sara pou t\u00E8t pa l\u0027 di m\u0027 se fr\u00E8 li Abraram ye. Mwen f\u00E8 sa m\u0027 f\u00E8 a san ankenn move lide. Mwen konnen mwen pa f\u00E8 anyen ki mal.",
    "Bondye reponn li nan r\u00E8v la. Wi. Mwen konnen ou f\u00E8 sa ou f\u00E8 a san ankenn move lide d\u00E8y\u00E8 t\u00E8t ou. Se pout\u00E8t sa mwen pa kite ou f\u00E8 peche sa a kont mwen. Mwen pa kite ou f\u00E8 madanm lan anyen.",
    "Men sa pou ou f\u00E8: renm\u00E8t nonm lan madanm li. Se yon pwof\u00E8t Bondye li ye. La lapriy\u00E8 pou ou pou ou pa mouri. Men, si ou pa renm\u00E8t li, mwen tout di ou nou pral mouri, ou menm ansanm ak tout fanmi ou.",
    "Nan maten, bon\u00E8 bon\u00E8, Abimel\u00E8k rele tout domestik li yo, li rakonte yo tout bagay. Yo tout yo te p\u00E8 anpil.",
    "L\u00E8fini, Abimel\u00E8k rele Abraram, li di l\u0027. Kisa ou f\u00E8 nou konsa? Kisa m\u0027 f\u00E8 ou pou ou ta lak\u00F2z yon gwo mal\u00E8 konsa tonbe sou mwen ak sou peyi a? Sa ou f\u00E8 nou la a, se bagay moun pa gen dwa f\u00E8.",
    "Abimel\u00E8k di Abraram ank\u00F2. Poukisa ou f\u00E8 sa ou f\u00E8 a?",
    "Abraram reponn li. Mwen te di nan k\u00E8 m\u0027 pa gen moun ki gen krentif pou Bondye b\u00F2 isit la. Mwen t\u00E8 kw\u00E8 yo ta ka touye m\u0027 pout\u00E8t madanm mwen.",
    "Men, se vre wi, se s\u00E8 m\u0027 li ye. Nou menm papa, men nou pa menm manman. Epi se madanm mwen li ye tou.",
    "Se konsa, l\u00E8 Bondye f\u00E8 m\u0027 kite lakay papa m\u0027 pou m\u0027 al nan peyi etranje yo, mwen di Sara: m\u0027ap mande ou pou rann mwen yon s\u00E8vis? Si ou renmen m\u0027 vre, tanpri, kote ou pase, se pou di se fr\u00E8 ou mwen ye.",
    "L\u00E8 sa a, Abimel\u00E8k renm\u00E8t Sara bay Abraram. Anmenmtan li ba li mouton, b\u00E8f ak domestik, fanm kou gason, pou s\u00E8vi l\u0027.",
    "Li di Abraram. Gade! tout peyi m\u0027 lan devan ou. Rete kote ki f\u00E8 ou plezi.",
    "Epi li di Sara. Mwen bay fr\u00E8 ou la mil (1.000) py\u00E8s lajan. Se pou sa ka f\u00E8 moun ki la av\u00E8 ou yo bliye sak te rive ou. Konsa, tout moun va konnen ou pa t\u0027 f\u00E8 anyen ki mal.",
    "-",
    "Pout\u00E8t sa ki te rive Sara, madanm Abraram lan, Sey\u00E8 a te f\u00E8 tout fanm lakay Abimel\u00E8k pa t\u0027 kapab f\u00E8 pitit. Abraram lapriy\u00E8 pou Abimel\u00E8k, epi Bondye geri li. Bondye geri madanm li tout ansanm ak medam k\u0027ap travay lakay li pou yo kapab f\u00E8 pitit ank\u00F2."
  ],
  [
    "Sey\u00E8 a f\u00E8 Sara fav\u00E8, jan l\u0027 te di l\u0027 la. Li f\u00E8 sa l\u0027 te pwom\u00E8t li a rive vre.",
    "Sara vin ansent. Atout li te fin vye granmoun lan, li f\u00E8 yon pitit gason pou Abraram, nan dat Bondye te di l\u0027 la.",
    "Abraram rele pitit gason Sara te f\u00E8 pou li a Izarak.",
    "Ti gason an te gen wit jou l\u00E8 Abraram sikonsi l\u0027, jan Bondye te ba li l\u00F2d la.",
    "Abraram te gen santan sou t\u00E8t li l\u00E8 Izarak, pitit li a, te f\u00E8t.",
    "Sara di konsa. Bondye f\u00E8 m\u0027 bagay ki f\u00E8 m\u0027 ri. tout moun ki tande sa pral ri av\u00E8 m\u0027 tou.",
    "Apre sa, li di ank\u00F2: -Ki moun ki ta di Abraram yon jou Sara gen pou bay timoun tete? Men, atout li fin vye a, mwen f\u00E8 yon pitit gason pou li.",
    "Ti gason an grandi, li sevre. Jou yo sevre l\u0027 la, Abraram f\u00E8 yon gwo f\u00E8t.",
    "Yon jou Izmay\u00E8l, pitit Aga, fanm peyi Lejip la te f\u00E8 pou Abraram lan t\u0027ap jwe ak Izarak, pitit Sara a. Sara w\u00E8 sa.",
    "Li di Abraram konsa: -Mete s\u00E8vant la dey\u00F2 ansanm ak tout pitit li a, paske pitit s\u00E8vant sa a pa gen dwa eritye ak Izarak, pitit mwen an.",
    "Paw\u00F2l sa a te f\u00E8 Abraram lapenn anpil, paske Izmay\u00E8l te pitit li tou.",
    "Men, Bondye di Abraram konsa-Ou pa bezwen pran lapenn pou ti gason an ak pou Aga, s\u00E8vant ou a. Ou m\u00E8t f\u00E8 tout sa Sara di ou f\u00E8 a, paske se Izarak ki pral ba ou pitit pitit mwen pwom\u00E8t ou yo.",
    "M\u0027ap bay pitit s\u00E8vant lan anpil pitit pitit. M\u0027ap f\u00E8 l\u0027 tounen yon nasyon, paske se pitit ou li ye tou.",
    "Nan denmen Abraram leve bon\u00E8, li pran pen ak yon sak an po b\u00E8t plen dlo, li bay Aga. Li ede l\u0027 mete yo sou t\u00E8t li. Li ba li pitit la, li f\u00E8 l\u0027 ale kite kay la. Aga pati, li mache, li mache, jouk li p\u00E8di nan dez\u00E8 B\u00E8cheba a.",
    "L\u00E8 dlo nan sak la fini, li kite pitit la anba yon touf raje.",
    "li ale, li chita pi devan, yon bon ti distans, li di nan k\u00E8 l\u0027 -Mwen pa ka rete ap gade pitit mwen an ap mouri konsa. Pandan li chita konsa, pitit la pran rele.",
    "Bondye tande r\u00E8l pitit la. Zanj Bondye a rete nan sy\u00E8l la, li pale ak Aga, li di l\u0027 konsa-Sa ou genyen, Aga? Ou pa bezwen p\u00E8. Kote Bondye ye a, li tande r\u00E8l ti pitit la.",
    "Leve non, pran ti pitit la, kenbe l\u0027. M\u0027ap f\u00E8 pitit pitit li yo tounen yon gwo nasyon.",
    "Bondye louvri je Aga. Aga w\u00E8 yon pi. li ale, li plen sak an po a dlo. Li bay ti pitit la bw\u00E8 dlo kont k\u00F2 l\u0027.",
    "Bondye te av\u00E8k ti pitit la. Li grandi, li rete nan dez\u00E8 a. Li te rive konn tire fl\u00E8ch nan banza ak anpil ladr\u00E8s.",
    "Se nan dez\u00E8 Paran li te rete. Manman l\u0027 te chwazi yon madanm pou li nan jenn fi peyi Lejip yo.",
    "L\u00E8 sa a, Abimel\u00E8k ale ansanm avek Pik\u00F2l, k\u00F2mandan lame li a, li pale ak Abraram. Li di l\u0027 konsa-Bondye av\u00E8 ou nan tout sa w\u0027ap f\u00E8.",
    "Koulye a, f\u00E8 s\u00E8man, isit la menm, devan Bondye, ou p\u0027ap janm twonpe ni mwen menm, ni pitit mwen yo, ni pitit pitit mwen yo. Mwen te aji byen av\u00E8 ou. Pwom\u00E8t w\u0027ap aji byen av\u00E8 m\u0027 tou, epi w\u0027ap s\u00E8vi byen ak tout moun nan peyi kote ou rete a.",
    "Abraram reponn. -M\u0027 f\u00E8 s\u00E8man.",
    "Men Abraram te f\u00E8 Abimel\u00E8k repw\u00F2ch pou yon pi li domestik Abimel\u00E8k yo te pran pa f\u00F2s.",
    "Abimel\u00E8k di l\u0027 -Mwen pa konnen ki moun ki f\u00E8 sa. Ni tou, ou pa t\u0027 janm di m\u0027 anyen sou sa. Se koulye a m\u0027ap tande koze a.",
    "Abraram pran k\u00E8k mouton ak k\u00E8k b\u00E8f li bay Abimel\u00E8k. Konsa, yo pase kontra yonn ak l\u00F2t.",
    "Abraram pran s\u00E8t mouton nan bann mouton l\u0027 yo, li mete yo sou kote.",
    "Abimel\u00E8k mande l\u0027 -Poukisa ou mete s\u00E8t mouton sa yo sou kote.",
    "Abraram reponn li-Asepte s\u00E8t mouton sa yo. Si ou asepte yo, sa vle di ou rekon\u00E8t devan tout moun se mwen menm ki te fouye pi a.",
    "Se pout\u00E8t sa yo rele anplasman an B\u00E8cheba, paske se la menm yo te s\u00E8mante yonn bay l\u00F2t.",
    "Se B\u00E8cheba yo te pase kontra yonn ak l\u00F2t. Apre sa, Abimel\u00E8k leve, li tounen nan peyi moun Filisti yo, ansanm ak Pik\u00F2l, k\u00F2mandan lame li a.",
    "Se la B\u00E8cheba Abraram plante yon pye tonmaren. L\u00E8fini li f\u00E8 s\u00E8vis pou Sey\u00E8 a, Bondye ki la pou tout tan an.",
    "Apre sa, Abraram rete k\u00E8k lanne ank\u00F2 nan peyi Filisti a."
  ],
  [
    "Apre tout bagay sa yo, Bondye sonde Abraram pou w\u00E8 sou ki pye li ye av\u00E8 l\u0027. Bondye rele l\u0027 -Abraram! Abraram! Abraram reponn-Men mwen wi!",
    "Bondye di l\u0027: -Pran Izarak, pitit ou a, s\u00E8l pitit gason ou genyen an, pitit ou renmen anpil la. Ale nan peyi Morija, w\u0027a moute sou t\u00E8t m\u00F2n mwen pral moutre ou la. L\u00E8 w\u0027a rive la, w\u0027a touye l\u0027. Apre sa, w\u0027a boule l\u0027 n\u00E8t pou mwen.",
    "Nan denmen maten, bon\u00E8 bon\u00E8, Abraram leve, li sele bourik li, li pran Izarak ansanm ak de nan domestik li yo. Li fann k\u00E8k moso bwa pou l\u0027 f\u00E8 dife pou boule vyann b\u00E8t l\u0027ap ofri a. Epi li pati nan direksyon kote Bondye te di l\u0027 la.",
    "Sou twa jou, Abraram gade, li w\u00E8 kote a yon bon ti bout devan l\u0027.",
    "Abraram di domestik li yo. -Nou menm, mesye, rete isit la ak bourik la. Mwen menm ak ti gason an, nou pral jouk l\u00F2t b\u00F2 a, pou nou f\u00E8 s\u00E8vis pou Bondye. Apre sa, n\u0027a tounen vin jwenn nou.",
    "Abraram pran bwa pou f\u00E8 dife a, li bay Izarak pote li. Li menm, li pote bagay pou limen dife a ansanm ak yon kouto nan men l\u0027. Yo tout de pati ansanm.",
    "Pandan y\u0027ap mache konsa, Izarak di Abraram: -Papa! Abraram reponn: -Wi, pitit mwen! Izarak mande l\u0027: -Mwen w\u00E8 ou gen dife ak bwa. Men, kote mouton pou boule a?",
    "Abraram reponn: -Pitit mwen, se sou kont Bondye sa ye. Yo toude t\u0027ap kontinye mache ansanm.",
    "L\u00E8 yo rive kote Bondye te di l\u0027 la, Abraram moute yon lot\u00E8l, li ranje bwa yo sou li. Li mare Izarak, pitit gason l\u0027 lan, li mete l\u0027 sou lot\u00E8l la, anwo bwa yo.",
    "Apre sa, li lonje men l\u0027, li pran kouto a pou l\u0027 koupe kou ti gason an.",
    "Men, zanj Bondye a rete nan sy\u00E8l la, li rele l\u0027: -Abraram! Abraram! Abraram reponn. -Men mwen wi!",
    "Zanj lan di l\u0027 -Pa leve men ou sou ti gason an. Pa f\u00E8 l\u0027 anyen. Koulye a mwen konnen ou gen krentif pou Bondye vre, paske ou pa t\u0027 derefize touye s\u00E8l pitit gason ou lan pou mwen.",
    "Abraram voye je l\u0027, li w\u00E8 yon belye mouton ki te gen k\u00F2n li yo mak\u00F2nen nan yon lyann. li ale, li pran mouton an, li touye l\u0027, li boule li n\u00E8t sou lot\u00E8l la pou Bondye nan plas pitit li a.",
    "Abraram rele kote sa a: Se sou kont Sey\u00E8 a sa ye. Se pout\u00E8t sa, jouk j\u00F2di a, moun ap repete: Sou m\u00F2n Sey\u00E8 a, tout bagay sou kont li.",
    "Zanj Bondye a rete nan sy\u00E8l la, li pale ak Abraram yon dezy\u00E8m fwa, li di l\u0027 konsa:",
    "-Mwen s\u00E8mante sou t\u00E8t mwen. Se mwen menm Sey\u00E8 a ki di sa. Mwen gen pou m\u0027 beni ou anpil pout\u00E8t sa ou f\u00E8 a. Ou pa t\u0027 refize ban mwen pitit ou a, s\u00E8l pitit gason ou genyen an.",
    "Mwen pwom\u00E8t pou m\u0027 ba ou anpil pitit pitit. Y\u0027ap tankou zetwal nan sy\u00E8l la, tankou grenn sab b\u00F2 lanm\u00E8. Y\u0027a bat tout l\u00E8nmi yo.",
    "Gremesi tout pitit pitit ou yo, tout nasyon sou lat\u00E8 pral jwenn benediksyon. Wi, yo tout, paske ou te f\u00E8 sa m\u0027 te mande ou f\u00E8 a.",
    "Abraram tounen b\u00F2 kote domestik li yo, domestik yo pati ansanm av\u00E8 l\u0027 pou peyi B\u00E8cheba, kote Abraram te rete a.",
    "Apre tout bagay sa yo, yo vin di Abraram konsa: -Tande non. Milka f\u00E8 pitit tout wi pou Nak, fr\u00E8 ou la.",
    "Premye pitit la rele Ouz. Apre li, vini Bouz, Kemw\u00E8l, papa Aram,",
    "Kes\u00E8d, Az\u00F2, Pildach, Jidlaf ak Betw\u00E8l.",
    "Se Betw\u00E8l ki papa Rebeka. Se wit gason sa yo Milka te f\u00E8 pou Nak\u00F2, fr\u00E8 Abraram lan.",
    "Reouma, fanm kay Nak\u00F2 a te f\u00E8 pitit tout pou li: se te Tebak, Gam, Tach ak Maka."
  ],
  [
    "Sara viv sanvennsetan (127 an).",
    "Li mouri yon kote yo rele Kiriyat Aba osinon Ebwon nan peyi Kanaran. Abraram pran lapenn pou lanm\u00F2 Sara, li plenn s\u00F2 li.",
    "Abraram leve b\u00F2 kote kadav la, li ale pale ak moun Et yo. Li di yo konsa:",
    "-Se etranje mwen ye, se depasaj mwen ye nan mitan nou. Vann mwen yon anplasman pou m\u0027 ka antere madanm mwen, konsa m\u0027a wete kadav la devan je m\u0027.",
    "Moun Et yo reponn Abraram, yo di l\u0027 konsa:",
    "-M\u00E8t, koute sa n\u0027ap di ou. Ou se yon gwon\u00E8g Bondye voye nan mitan nou. Chwazi yonn nan pi bon kavo nou yo pou antere madanm ou. Pa gen yonn nan nou ki pou ta refize ba ou kavo li pou antere madanm ou.",
    "Abraram kanpe. Pa resp\u00E8 pou moun Et yo, li bese t\u00E8t li byen ba devan yo.",
    "Li di yo: -Si nou dak\u00F2 pou m\u0027 antere madanm mwen isit la, pou m\u0027 wete kadav li devan je m\u0027, koute sa m\u0027ap di nou. Nou konnen Efwon, pitit gason Zoka a? Pale av\u00E8 l\u0027 pou mwen.",
    "Mande l\u0027 pou l\u0027 vann mwen twou w\u00F2ch Makpela a ki pou li nan bout jaden l\u0027 lan. Mande l\u0027 pou l\u0027 vann mwen li pou pri li vo, pou sa ka s\u00E8vi m\u0027 simity\u00E8 isit la.",
    "Efwon te chita la av\u00E8k l\u00F2t moun Et yo, b\u00F2 p\u00F2tay lavil la, kote moun yo konn reyini an. Devan moun Et yo, devan tout moun ki t\u0027ap pase b\u00F2 p\u00F2tay la, Efwon reponn Abraram. Li di li:",
    "-Non, m\u00E8t! Koute sa m\u0027ap di ou: Mwen f\u00E8 ou kado jaden an ak tout twou w\u00F2ch ki ladan l\u0027 lan. Mwen f\u00E8 ou kado l\u0027 devan tout moun peyi m\u0027 yo. M\u0027ap ba ou l\u0027 pou ou ka antere madanm ou.",
    "Men, Abraram bese t\u00E8t li byen ba devan moun Et yo.",
    "Li pale ak Efwon pou tout moun ka tande. Li di l\u0027: -Koute sa m\u0027ap di ou: M\u0027ap achte tout jaden an nan men ou pou pri li vo. Tanpri, asepte lajan m\u0027ap ba ou pou li a. Se l\u00E8 sa a m\u0027a antere madanm mwen ladan l\u0027.",
    "Efwon reponn Abraram: -M\u00E8t, tanpri koute sa m\u0027ap di ou:",
    "Yon moso t\u00E8 ki vo katsan (400) py\u00E8s l\u00F2, pa gen rezon pou n\u0027ap diskite pou sa. Antere madanm ou sou li non!",
    "Abraram dak\u00F2 ak sa Efwon di l\u0027 la. Li peze lajan an, li bay Efwon li devan tout moun Et yo. Wi, li ba li katsan (400) py\u00E8s l\u00F2 dapre jan k\u00F2m\u00E8san yo te s\u00E8vi nan peyi a.",
    "Se konsa, moso t\u00E8 Efwon te gen Makpela a, anfas peyi Manmre a, ansanm ak tout twou w\u00F2ch la ak tout pyebwa ki nan jaden an, jouk sou lizy\u00E8 li,",
    "yo vin pou Abraram, devan tout moun Et yo, devan tout moun ki te b\u00F2 p\u00F2tay la.",
    "Apre sa, Abraram antere Sara, madanm li, nan twou w\u00F2ch ki te nan jaden Makpela a, anfas Manmre yo rele Ebwon an, nan peyi Kanaran.",
    "Se konsa, Abraram achte jaden an ak tout twou w\u00F2ch ki te ladan l\u0027 lan, nan men moun Et yo, li f\u00E8 l\u0027 s\u00E8vi simity\u00E8 pou li."
  ],
  [
    "Abraram te fin vye. Li te antre nan granmoun. Sey\u00E8 a te beni Abraram nan tout bagay.",
    "Abraram te gen yon domestik ki te pi ansyen pase tout l\u00F2t yo. Se li menm ki te jeran reskonsab tout byen li yo. Abraram di l\u0027 konsa: -Men, mete men ou nan fant janm mwen, f\u00E8 s\u00E8man.",
    "Mwen vle pou ou f\u00E8 s\u00E8man sou Sey\u00E8 a, Bondye sy\u00E8l la ak Bondye lat\u00E8 a, pou ou pa chwazi yon madanm pou pitit gason m\u0027 lan nan medam k\u0027ap viv nan peyi Kanaran kote m\u0027 rete a.",
    "Men, se nan peyi pa m\u0027 pou ou ale, pou ou chwazi pami moun menm ras ak mwen yo yon madanm pou Izarak, pitit gason m\u0027 lan.",
    "Domestik la mande l\u0027: -Kisa pou m\u0027 f\u00E8 si fi a pa vle kite peyi l\u0027 pou l\u0027 vin av\u00E8 m\u0027 nan peyi sa a? Eske se pou m\u0027 mennen pitit gason ou lan ale nan peyi kote ou te soti a?",
    "Abraram reponn li: -Non, non, non! Pa janm mennen pitit mwen an laba a!",
    "Sey\u00E8 a, Bondye sy\u00E8l la, te pran m\u0027 f\u00E8 m\u0027 soti lakay papa m\u0027 ak nan peyi fanmi mwen. Li pale av\u00E8 m\u0027. Li f\u00E8 m\u0027 s\u00E8man l\u0027ap bay pitit pitit mwen yo peyi sa a. Enben, se li menm ki va f\u00E8 zanj li pran devan ou, pou ou chwazi yon madanm nan moun laba yo pou pitit gason m\u0027 lan.",
    "Si madanm lan pa vle vin av\u00E8 ou, w\u0027a konnen ou kit ak s\u00E8man ou te f\u00E8 m\u0027 lan. S\u00E8lman, nenp\u00F2t jan, pa mennen pitit gason m\u0027 lan laba a.",
    "Domestik la mete men l\u0027 nan fant janm Abraram, m\u00E8t li, epi li s\u00E8mante pou l\u0027 f\u00E8 sa l\u0027 mande l\u0027 f\u00E8 a.",
    "Domestik la pran dis chamo nan chamo m\u00E8t li yo. Li pran yon kantite b\u00E8l bagay ki koute ch\u00E8, li chaje chamo yo. Li leve, li pati, li ale lavil kote Nak\u00F2 rete a nan peyi Mezopotami.",
    "L\u00E8 asw\u00E8 rive, li f\u00E8 chamo yo kouche b\u00F2 pi ki l\u00F2t b\u00F2 p\u00F2tay lavil la. Se te l\u00E8 ti medam yo t\u00E8 konn vin tire dlo.",
    "Li lapriy\u00E8, li di: -Sey\u00E8, ou menm ki Bondye Abraram, m\u00E8t mwen, tanpri, f\u00E8 m\u0027 jwenn j\u00F2di a sa m\u0027ap chache a. Moutre jan ou bon pou Abraram, m\u00E8t mwen.",
    "Men mwen kanpe b\u00F2 pi a, kote medam yo ap vin chache dlo.",
    "Mwen mande ou pou jenn fi ki va reponn mwen l\u0027ap ban m\u0027 bw\u00E8 l\u00E8fini l\u0027ap bay chamo m\u0027 yo bw\u00E8 tou, l\u00E8 m\u0027a di l\u0027: Tanpri, bese krich ou a ban m\u0027 ti gout dlo pou m\u0027 bw\u00E8, f\u00E8 se li menm ou chwazi pou Izarak, s\u00E8vit\u00E8 ou la. L\u00E8 sa a, m\u0027a konnen jan ou bon pou m\u00E8t mwen vre.",
    "Li t\u0027ap pale toujou l\u00E8 Rebeka par\u00E8t av\u00E8k yon krich sou zep\u00F2l li. Rebeka te pitit Betw\u00E8l. Betw\u00E8l sa a te pitit gason Milka ki te marye ak Nak\u00F2, fr\u00E8 Abraram lan.",
    "Se te yon jenn fi. Li te b\u00E8l anpil, li te tifi. Li desann nan sous la, li plen krich li. Epi li moute soti dey\u00F2.",
    "Domestik la kouri al jwenn li, li di l\u0027 konsa: -Tanpri, ban m\u0027 ti gout dlo nan krich ou a non.",
    "Rebeka reponn li: -Wi. Bw\u00E8 non, msye. Li desann krich la soti sou zep\u00F2l li, li kenbe l\u0027 nan men l\u0027 pou f\u00E8 nonm lan bw\u00E8.",
    "L\u00E8 nonm lan fin bw\u00E8, jenn fi a di l\u0027: -Mwen pral pran dlo pou chamo ou yo, pou yo ka bw\u00E8 kont yo tou.",
    "Li prese vide r\u00E8s dlo krich la nan yon ti basen pou chamo yo bw\u00E8, epi li kouri desann nan sous la al chache dlo jouk tout chamo yo fin bw\u00E8 kont yo.",
    "Nonm lan menm te sezi. Li t\u0027ap gade fi a san l\u0027 pa di anyen, li t\u0027ap tann pou l\u0027 w\u00E8 si Sey\u00E8 a pa t\u0027 f\u00E8 l\u0027 vwayaje pou gremesi.",
    "L\u00E8 chamo yo fin bw\u00E8, nonm lan pran yon b\u00E8l zanno l\u00F2 ki peze sis gram, li pase l\u0027 nan nen Rebeka. Li pran de b\u00E8l brasl\u00E8 ki peze san gram, li mete yo nan bra li.",
    "Epi li mande l\u0027: -Pitit ki moun ou ye? Tanpri, di m\u0027 non. Eske gen kote lakay papa ou pou m\u0027 pase nwit la av\u00E8k chamo m\u0027 yo?",
    "Jenn fi a reponn: -Mwen se pitit fi Betw\u00E8l, yonn nan pitit gason Milka ak Nak\u00F2.",
    "Li di l\u0027 anko: -Lakay nou, nou gen kont pay z\u00E8b pou chamo ou yo. Wa jwenn kote pou ou pase nwit la tou.",
    "L\u00E8 sa a, nonm lan tonbe ajenou, li bese t\u00E8t li jouk at\u00E8 devan Sey\u00E8 a.",
    "Li di: -Lwanj pou Sey\u00E8 a, Bondye Abraram, m\u00E8t mwen an. Li gen pitye pou li, li kenbe pwom\u00E8s li te f\u00E8 l\u0027 la. Li mennen m\u0027 tout dwat lakay fanmi m\u00E8t mwen an.",
    "Jenn fi a kouri lakay manman l\u0027. Li rakonte tout sa ki te rive.",
    "Rebeka te gen yon fr\u00E8 yo rele Laban. Laban kouri dey\u00F2 al jwenn nonm lan b\u00F2 sous la.",
    "Li te w\u00E8 zanno a nan nen s\u00E8 li ak brasl\u00E8 yo nan bra l\u0027, li te tande l\u0027 ap rakonte sa nonm lan te di l\u0027. Lamenm li al jwenn nonm lan ki te kanpe b\u00F2 sous la ansanm ak chamo l\u0027 yo.",
    "Laban di l\u0027: -Antre non. Ou se yon nonm Sey\u00E8 a beni. Poukisa ou rete dey\u00F2 a konsa? Mwen pare yon kote pou ou nan kay la. Gen plas pou chamo ou yo tou.",
    "Nonm lan antre nan kay la. Laban desele chamo yo. Li f\u00E8 ba yo pay ak z\u00E8b. Yo pare dlo pou nonm lan lave pye l\u0027, ansanm ak moun ki te av\u00E8 l\u0027 yo.",
    "L\u00E8fini, yo s\u00E8vi yo manje. Men nonm lan di: -Anvan m\u0027 manje, se pou m\u0027 di sa m\u0027 gen pou m\u0027 di a. Laban di l\u0027: -Bon. Pale non.",
    "Msye pran lapaw\u00F2l, li di: -Mwen se domestik Abraram.",
    "Sey\u00E8 a voye anpil benediksyon sou m\u00E8t mwen. Li f\u00E8 l\u0027 vin grann\u00E8g. Li ba li mouton, b\u00E8f, lajan, l\u00F2, domestik, s\u00E8vant, chamo, bourik.",
    "Sara, madanm m\u00E8t mwen, te fin vye granmoun l\u00E8 li te resi f\u00E8 yon pitit gason pou li. M\u00E8t mwen bay pitit sa a tout sa li genyen.",
    "M\u00E8t mwen f\u00E8 m\u0027 f\u00E8 s\u00E8man, li di m\u0027 piga m\u0027 chwazi yon madanm pou pitit gason l\u0027 lan nan medam moun peyi Kanaran kote l\u0027 rete a.",
    "Men se pou m ale lakay papa l\u0027 pou mwen chwazi yon madanm nan ras li pou pitit gason l\u0027 lan.",
    "L\u00E8 sa a, mwen di m\u00E8t mwen: Bon, si fi a pa vle vini av\u00E8 m\u0027, kisa pou m\u0027 f\u00E8?",
    "Li reponn mwen: Sey\u00E8 a ki w\u00E8 jan mwen toujou obeyi l\u0027 va voye zanj li av\u00E8 ou. Li p\u0027ap f\u00E8 ou vwayaje pou gremesi. Ou va chwazi yon madanm nan fanmi papa m\u0027 pou gason m\u0027 lan.",
    "Si ou f\u00E8 sa, w\u0027a kit ak s\u00E8man ou te f\u00E8 m\u0027 lan. Konsa tou, si ou rive kay fanmi m\u0027, si yo menm yo refize, w\u0027a kit ak s\u00E8man ou te f\u00E8 m\u0027 lan tou.",
    "J\u00F2di a, l\u00E8 m\u0027 rive b\u00F2 sous dlo a, mwen di: Sey\u00E8, Bondye Abraram, m\u00E8t mwen an, si sa f\u00E8 ou plezi, f\u00E8 m\u0027 pa vwayaje pou gremesi.",
    "Gade, m\u0027ap rete kanpe b\u00F2 sous dlo a. L\u00E8 m\u0027a w\u00E8 yon jenn fi k\u0027ap vin chache dlo nan pi a, m\u0027a va di l\u0027: Tanpri, ban m\u0027 ti gout dlo nan krich ou a pou m\u0027 bw\u00E8. Si li reponn mwen:",
    "Ou m\u00E8t bw\u00E8! Apre sa, m\u0027a bay chamo ou yo bw\u00E8 tou, tanpri f\u00E8 se li menm ou chwazi pou madanm pitit m\u00E8t mwen an.",
    "Mwen pa t\u0027 menm fin di paw\u00F2l sa yo nan k\u00E8 m\u0027, l\u00E8 m\u0027 w\u00E8 Rebeka rive ak krich li sou zep\u00F2l li. Li desann nan sous la, li pran dlo epi mwen di l\u0027: Tanpri, ban m\u0027 ti gout dlo pou m\u0027 bw\u00E8.",
    "Lamenm, li desann krich la soti sou zep\u00F2l li, li di m\u0027: Bw\u00E8 non. Apre sa, m\u0027a bay chamo ou yo bw\u00E8 tou. Mwen bw\u00E8, epi li bay chamo m\u0027 yo bw\u00E8 tou.",
    "Mwen mande l\u0027: Pitit ki moun ou ye? Li reponn mwen: Mwen se pitit fi Betw\u00E8l, pitit gason Milka ak Nak\u00F2. L\u00E8 sa a, mwen mete zanno a nan nen l\u0027, mwen mete brasl\u00E8 sa yo nan bra l\u0027.",
    "Mwen tonbe ajenou, mwen bese t\u00E8t mwen jouk at\u00E8 devan Sey\u00E8 a, mwen f\u00E8 lwanj Sey\u00E8 a, Bondye Abraram, m\u00E8t mwen an, paske li mennen m\u0027 tout dwat lakay fr\u00E8 m\u00E8t mwen an, kote mwen jwenn yon madanm pou pitit gason l\u0027 lan.",
    "Al\u00E8kile, si nou vle aji byen av\u00E8 l\u0027, si nou vle f\u00E8 l\u0027 konfyans, f\u00E8 m\u0027 konnen. Si nou pa dak\u00F2, f\u00E8 m\u0027 konnen tou, pou m\u0027 ka konnen sa pou m\u0027 f\u00E8.",
    "Laban ak Betw\u00E8l reponn: -Bagay sa a se travay Sey\u00E8 a, Bondye a. Nou pa gen anyen pou n\u0027 di nan sa.",
    "Men Rebeka devan ou, pran li, mennen l\u0027 ale pou l\u0027 vin madanm pitit gason m\u00E8t ou a, jan Bondye te di l\u0027 la.",
    "L\u00E8 domestik Abraram lan tande sa, li tonbe ajenou, li bese t\u00E8t li jouk at\u00E8 devan Sey\u00E8 a.",
    "Apre sa, li pran rale b\u00E8l bijou f\u00E8t an ajan ak an l\u00F2 ansanm ak rad, li bay Rebeka. Li te bay fr\u00E8 a ak manman an anpil b\u00E8l kado tou.",
    "Apre sa, domestik Abraram lan manje ansanm ak moun ki te av\u00E8 l\u0027 yo, yo bw\u00E8, yo d\u00F2mi. Nan maten, l\u00E8 yo leve, domestik la di: -Kite m\u0027 tounen al jwenn m\u00E8t mwen.",
    "Men, fr\u00E8 a av\u00E8k manman an di konsa: -Kite fi a pase dis jou ank\u00F2 av\u00E8k nou non. Apre sa, n\u0027a pati.",
    "Li reponn yo: -Pa ban m\u0027 reta. Sey\u00E8 a pa f\u00E8 m\u0027 vwayaje pou gremesi. Tanpri, kite m\u0027 al jwenn m\u00E8t mwen.",
    "Yo di l\u0027: -Bon. Ann rele fi a. Ann mande l\u0027 sa l\u0027 di nan sa.",
    "Yo rele Rebeka, yo mande l\u0027: -Eske ou vle ale ak nonm sa a? Li reponn: -Wi, mwen vle ale.",
    "Se konsa yo kite Rebeka, s\u00E8 yo a, ansanm ak b\u00F2n ki te nouris li a pati av\u00E8k domestik Abraram lan, ansanm ak moun ki te vin av\u00E8 l\u0027 yo.",
    "Yo beni Rebeka, yo di l\u0027: -Rebeka, s\u00E8 nou, nou mande Bondye pou ou f\u00E8 anpil anpil pitit. Se pou pitit pitit ou yo bat tout l\u00E8nmi yo.",
    "Apre sa, Rebeka av\u00E8k tout s\u00E8vant li yo leve, yo moute chamo yo, yo pati av\u00E8k nonm lan. Domestik la pran l\u0027, li pati ak li.",
    "L\u00E8 sa a, Izarak te vini nan dez\u00E8 a, b\u00F2 kote Pi moun vivan ki w\u00E8 m\u0027 lan. Li te rete nan peyi Neg\u00E8v.",
    "Yon jou swa, Izarak t\u0027ap pwonmennen dey\u00F2 nan jaden li, li t\u0027ap kalkile. Li leve je l\u0027, li gade, li w\u00E8 k\u00E8k chamo ki t\u0027ap vini.",
    "Menm l\u00E8 a tou, Rebeka leve je l\u0027, li w\u00E8 Izarak. Li desann chamo a.",
    "Li mande domestik la: -Ki msye sa a k\u0027ap mache vin jwenn nou nan jaden an? Domestik la reponn li: -Se m\u00E8t mwen an wi. Rebeka pran yon vwal, li bouche figi l\u0027.",
    "Domestik la rakonte Izarak tout sa li te f\u00E8.",
    "Izarak mennen Rebeka lakay li, kay ki te pou Sara, manman l\u0027 lan. Li pran l\u0027 pou madanm li. Izarak te renmen Rebeka. Se konsa li te jwenn konsolasyon, apre li te fin p\u00E8di manman l\u0027 lan."
  ],
  [
    "Abraram te pran yon l\u00F2t fanm yo te rele Ketoura.",
    "Ketoura f\u00E8 sis pitit pou li: Zimran, Joksan, Medan, Madyan, Jisbak ak Swak.",
    "Joksan te papa Seba ak Dedan. Men pitit Dedan yo: Se te moun Achou yo, moun Letouch yo ak moun Lemou yo.",
    "Men pitit Madyan yo: Se te Efa, Efe, En\u00F2k, Abida ak Elda. Se tout moun sa yo ki te pitit ak pitit pitit Ketoura.",
    "Abraram kite tout byen l\u0027 yo pou Izarak.",
    "Men anvan l\u0027 mouri, li te bay pitit li te f\u00E8 ak l\u00F2t fanm kay yo k\u00E8k kado. Apre sa, li f\u00E8 yo pati, li voye yo byen lwen Izarak, pitit gason l\u0027 lan, li voye yo nan peyi kote sol\u00E8y leve a.",
    "Abraram te viv sanswasannkenzan (175 an).",
    "Abraram te fin granmoun, li te w\u00E8 kont jou l\u0027, li te pase vye jou l\u0027 yo san pwobl\u00E8m. Apre sa li mouri, li al jwenn moun li yo ki te mouri deja.",
    "Izarak ak Izmay\u00E8l, pitit li yo, antere l\u0027 nan twou w\u00F2ch Makpela a, nan jaden Efwon, pitit Zoka, yon moun Et, anfas Manmre.",
    "Se jaden sa a Abraram te achte nan men mesye Et yo. Se la yo te antere Abraram ak Sara, madanm li.",
    "Apre Abraram mouri, Bondye te beni Izarak, pitit gason l\u0027 lan, ki te rete toupre Pi moun vivan ki w\u00E8 m\u0027 lan.",
    "Men pitit pitit Izmay\u00E8l, pitit Abraram lan. Se Aga, moun peyi Lejip, s\u00E8vant Sara, ki te f\u00E8 pitit sa a pou Abraram.",
    "Men non pitit Izmay\u00E8l yo. N\u0027ap konmanse ak pi gran an pou rive sou pi piti a. Nebaj\u00F2t te premye pitit Izmay\u00E8l. Apre li vini Keda, Adbey\u00E8l, Mibsam,",
    "Michma, Douma, Masa,",
    "Adad, Tema, Jetou, Nafich ak Kedma.",
    "Se yo ki te pitit Izmay\u00E8l. Se konsa yo te rele yo ansanm ak tout katye kote yo te rete ak kote yo te moute tant yo. Sa te f\u00E8 douz ch\u00E8f, chak ak nasyon pa yo.",
    "Izmay\u00E8l te gen santrannsetan (137 an) l\u00E8 l\u0027 mouri. Y al antere l\u0027 menm kote ak moun li yo ki te mouri deja.",
    "Pitit pitit Izmay\u00E8l yo te rete sou teritwa ki konmanse depi Avila rive jouk Chou, anfas peyi Lejip sou b\u00F2 sol\u00E8y leve a, anvan ou pran peyi Lasiri. Yo t\u0027ap viv pou kont yo. Yo pa t\u0027 mele ak r\u00E8s fanmi yo.",
    "Men istwa Izarak, pitit Abraram.",
    "Abraram te papa Izarak. Izarak te gen karantan l\u00E8 li marye ak Rebeka ki te pitit fi Betw\u00E8l, moun lavil Aram, ki te rete nan peyi Mezopotami an. Rebeka te s\u00E8 Laban, moun lavil Aram.",
    "Madanm Izarak pa t\u0027 ka f\u00E8 pitit. Izarak lapriy\u00E8 Sey\u00E8 a pou li, Sey\u00E8 a reponn li. Rebeka, madanm li, vin ansent.",
    "De ti pitit yo t\u0027ap plede goumen nan vant li. Rebeka di: -Si se konsa sa ye, mwen pa konprann anyen? li al lapriy\u00E8 Sey\u00E8 a.",
    "Sey\u00E8 a reponn li: -Ou gen de nasyon nan vant ou. W\u0027ap f\u00E8 de p\u00E8p: chak ap pran b\u00F2 pa yo. Yonn p\u0027ap vle w\u00E8 l\u00F2t. Yonn ap pi gwon\u00E8g pase l\u00F2t. Pi gran an pral sou z\u00F2d pi piti a.",
    "L\u00E8 jou pou Rebeka akouche a rive, li f\u00E8 de marasa.",
    "Premye ki te f\u00E8t la te tout wouj. Li te kouvri ak pwal sou tout k\u00F2 l\u0027. Se pout\u00E8t sa yo te rele l\u0027 Ezaou.",
    "L\u00E8 dezy\u00E8m lan te f\u00E8t, men li te kenbe Ezaou nan talon pye l\u0027: se pout\u00E8t sa yo rele l\u0027 Jak\u00F2b. Izarak te gen swasantan sou t\u00E8t li l\u00E8 yo te f\u00E8t.",
    "Timoun yo grandi. Ezaou te vin yon bon chas\u00E8, li te toujou nan bwa. Men Jak\u00F2b te yon nonm byen dousman, li te renmen rete lakay.",
    "Izarak te pito Ezaou, paske li te renmen manje vyann jibye, men Rebeka te pito Jak\u00F2b.",
    "Yon jou, Jak\u00F2b te fin kwit yon bon bouyon, Ezaou antre sot nan jaden, li te bouke anpil.",
    "Li di Jak\u00F2b konsa: -M\u0027ap mouri grangou. Tanpri, ban m\u0027 ti gout nan bouyon pwa wouj ou a. Se pout\u00E8t sa yo te bay Ezaou yon l\u00F2t ti non. Yo te rele l\u0027 Edon.",
    "Men Jak\u00F2b di l\u0027: -M\u0027ap ba ou ti gout si ou vann mwen dwa ou k\u00F2m premye pitit.",
    "Ezaou reponn: -Dak\u00F2. Mwen pral mouri. Kisa dwa k\u00F2m premye pitit la ap s\u00E8vi m\u0027?",
    "Jak\u00F2b di li: -F\u00E8 m\u0027 s\u00E8man anvan. Ezaou f\u00E8 s\u00E8man ba li, li vann li dwa l\u0027 k\u00F2m premye pitit.",
    "L\u00E8fini, Jak\u00F2b ba li pen ak ti gout nan bouyon pwa a. Ezaou manje, li bw\u00E8. Li leve, li pati. Konsa, Ezaou te konsidere dwa li k\u00F2m premye pitit pou anyen."
  ],
  [
    "Te vin gen yon l\u00F2t grangou nan peyi a, pi r\u00E8d pase sa ki te tonbe sou peyi a nan tan Abraram lan. L\u00E8 sa a, Izarak ale yon kote yo rele Gera kay Abimel\u00E8k, wa moun Filisti yo.",
    "Izarak f\u00E8 yon vizyon, li w\u00E8 Sey\u00E8 a par\u00E8t devan l\u0027. Sey\u00E8 a di l\u0027: -Pa desann nan peyi Lejip, rete kote m\u0027ap di ou rete a.",
    "W\u0027a pase k\u00E8k tan nan peyi sa a. M\u0027ap av\u00E8 ou, m\u0027ap beni ou, paske mwen pral ba ou tout t\u00E8 sa a pou ou menm ak pou tout ras ou. m\u0027a kenbe s\u00E8man mwen te f\u00E8 bay Abraram, papa ou.",
    "M\u0027ap ba ou anpil anpil pitit tankou zetwal nan sy\u00E8l la. M\u0027ap ba yo tout t\u00E8 sa yo. Gremesi pitit pitit ou yo, tout nasyon sou lat\u00E8 pral jwenn benediksyon.",
    "tout sa, paske Abraram te tande m\u0027 l\u00E8 m\u0027 te pale av\u00E8 l\u0027, li te swiv tout l\u00F2d mwen yo ak tout k\u00F2mandman mwen yo. Li te f\u00E8 tout sa mwen mande l\u0027, li te obeyi tout lwa mwen yo.",
    "Se konsa Izarak rete kote yo rele Gera a.",
    "L\u00E8 mesye ki te rete nan peyi a mande l\u0027 kisa madanm li ye pou li, li reponn yo se s\u00E8 l\u0027 li ye, paske li te p\u00E8 di se madanm li Rebeka te ye pou mesye yo pa t\u0027 touye l\u0027 pou yo te ka pran Rebeka ki te b\u00E8l anpil.",
    "Izarak te gen k\u00E8k tan depi l\u0027 te rete la. Yon jou, Abimelek, wa moun Filisti yo, t\u0027ap gade nan fenn\u00E8t li, li te w\u00E8 Izarak ki t\u0027ap pase men sou Rebeka, madanm li.",
    "L\u00E8 sa a, Abimel\u00E8k voye chache Izarak. Li di l\u0027 konsa: -Gade non, monch\u00E8, se madanm ou li ye! Poukisa ou di se s\u00E8 ou li ye! Izarak reponn li: -Mwen te di sa paske mwen te kw\u00E8 yo ta ka touye m\u0027, si m\u0027 te di se madanm mwen li ye.",
    "Abimel\u00E8k di l\u0027: -Kisa ou f\u00E8 nou konsa? Yonn nan mesye nou yo ta ka byen rive kouche av\u00E8k madanm ou! Se ou ki ta lak\u00F2z nou f\u00E8 peche sa a.",
    "Se konsa Abimel\u00E8k pase l\u00F2d sa a bay tout p\u00E8p la: -Si yon moun manyen nonm sa a, osinon madanm li, y\u0027ap touye l\u0027.",
    "Izarak f\u00E8 jaden nan peyi a. L\u00E8 lanne a bout, li rek\u00F2lte san fwa val\u00E8 sa l\u0027 te plante a, paske Sey\u00E8 a te beni l\u0027.",
    "Msye te vin rich. Li t\u0027ap f\u00E8 lajan toujou, jouk li rive vin rich anpil anpil.",
    "Li te gen kantite kabrit, mouton ak b\u00E8f, ak anpil moun ki t\u0027ap s\u00E8vi l\u0027. Sa te f\u00E8 moun Filisti yo rayi s\u00F2 li.",
    "Se konsa yo konble tout pi domestik Abraram yo te fouye sou tan Abraram, papa Izarak. Yo plen yo t\u00E8.",
    "L\u00E8fini, Abimel\u00E8k di Izarak: -Pati, al f\u00E8 wout ou! Ou pi grann\u00E8g pase nou.",
    "Se konsa Izarak pati kite kote l\u0027 te ye a, li ale nan Fon Gera a. Se la li moute kay li pou l\u0027 rete.",
    "Li f\u00E8 refouye tout pi dlo yo te fouye sou tan Abraram, papa l\u0027. Se pi sa yo moun Filisti yo te bouche apre lanm\u00F2 Abraram. Izarak ba yo menm non papa l\u0027 te ba yo a.",
    "Domestik Izarak yo te fouye ank\u00F2 nan fon an. Yo te jwenn yon sous dlo k\u0027ap ponpe.",
    "Men, gad\u00F2 mouton peyi Gera yo leve yon s\u00E8l kont av\u00E8k gad\u00F2 mouton Izarak yo. Yo t\u0027ap di: -Dlo sa a, se pou nou li ye. Se konsa Izarak rele pi a Pi dezagreman paske yo te chache l\u0027 dezagreman pou dlo a.",
    "Domestik Izarak yo fouye yon l\u00F2t pi ki te lak\u00F2z yo chache yo kont ank\u00F2. Se konsa Izarak rele pi a Pi ki f\u00E8 l\u00E8nmi.",
    "L\u00E8 l\u0027 w\u00E8 sa, li wete k\u00F2 l\u0027 kote l\u0027 te ye a, li fouye yon l\u00F2t pi pou sa pa t\u0027 f\u00E8 kont. Se pout\u00E8t sa li rele pi a Pi ki pa nan kont. Li di: -Koulye a Sey\u00E8 a ban nou kont espas nan peyi a pou nou pa nan kont. Se at\u00F2 zaf\u00E8 nou pral mache nan peyi a.",
    "Izarak pati, li moute B\u00E8cheba.",
    "Menm jou sa a, nan mitan lannwit, Sey\u00E8 a par\u00E8t nan yon vizyon, li di Izarak konsa: -Mwen se Bondye Abraram, papa ou. Ou pa bezwen p\u00E8 anyen, paske mwen la av\u00E8k ou. M\u0027ap beni ou, m\u0027ap ba ou anpil pitit pitit, pout\u00E8t Abraram, s\u00E8vit\u00E8 m\u0027 lan.",
    "Izarak bati yon lot\u00E8l la, li f\u00E8 s\u00E8vis pou Sey\u00E8 a. Li moute kay li la. Domestik li yo fouye yon l\u00F2t pi.",
    "Abimel\u00E8k soti Gera, li vin w\u00E8 Izarak. Li te gen av\u00E8 l\u0027 Akouzat, yon bon zanmi l\u0027, ak Pik\u00F2l, k\u00F2mandan lame li a.",
    "Izarak mande yo: -Poukisa nou vin w\u00E8 m\u0027 koulye a? Jan nou te rayi m\u0027 sa a jouk nou te rive mete m\u0027 dey\u00F2 nan peyi nou an!",
    "Yo reponn li: -Koulye a nou konnen Sey\u00E8 a av\u00E8k ou. Se pout\u00E8t sa nou di n\u0027ap f\u00E8 yon kontra av\u00E8 ou, n\u0027ap s\u00E8mante yonn bay l\u00F2t.",
    "W\u0027ap s\u00E8mante ou p\u0027ap janm f\u00E8 nou anyen, menm jan nou pa t\u0027 janm f\u00E8 ou anyen. W\u0027ap s\u00E8mante nou te toujou aji byen av\u00E8 ou. Nou kite ou ale san bri san kont. Koulye a, ou gen benediksyon Bondye sou ou.",
    "Izarak f\u00E8 gwo f\u00E8t pou yo. Yo manje, yo bw\u00E8.",
    "Nan granmaten, yo leve, yo s\u00E8mante yonn bay l\u00F2t. Apre sa, moun Filisti yo di Izarak orevwa. Yo separe tankou de bon zanmi, epi y al f\u00E8 wout yo.",
    "Menm jou sa a, domestik Izarak yo vin ba l\u0027 nouv\u00E8l pi yo t\u0027ap fouye a. Yo di l\u0027: -Nou jwenn dlo.",
    "Izarak rele pi a Chibeya. Se pout\u00E8t sa, jouk j\u00F2di a, yo rele lavil la B\u00E8cheba.",
    "Ezaou te gen karantan l\u00E8 l\u0027 marye ak Jidit, pitit fi Beri, yon moun Et. Li te gen yon l\u00F2t madanm tout yo te rele Basmat, pitit fi Elon, yon moun Et tou.",
    "Medam sa yo te rann Izarak ak Rebeka lavi minab."
  ],
  [
    "Izarak te fin vye granmoun, je l\u0027 pa t\u0027 bon, li pa t\u0027 kapab w\u00E8 ladan yo ank\u00F2. Li rele premye pitit li a, Ezaou, li di l\u0027 konsa: -Pitit mwen, Ezaou reponn li: -Men mwen wi, papa.",
    "Izarak di l\u0027: -Ou w\u00E8 jan m\u0027 fin vye. Mwen pa konn ki jou m\u0027ap mouri.",
    "Tanpri, pran zam ou yo, fl\u00E8ch ou yo ak banza ou la. Ale nan bwa a, chase jibye pou mwen.",
    "L\u00E8fini, pare vyann lan jan ou konnen mwen renmen l\u0027 lan, pote l\u0027 ban mwen. m\u0027a manje. Epi m\u0027a ba ou benediksyon mwen anvan m\u0027 mouri.",
    "Rebeka menm t\u0027ap tande sa Izarak t\u0027ap di Ezaou, gason l\u0027 lan. Ezaou soti, li pati li al lachas pou papa l\u0027.",
    "L\u00E8 sa a, Rebeka di Jak\u00F2b, pitit li a: -Men mwen f\u00E8k tande papa ou di Ezaou, fr\u00E8 ou la:",
    "Al chase jibye pote pou mwen, kwit li, m\u0027a manje. Apre sa, m\u0027a beni ou devan Sey\u00E8 a anvan m\u0027 mouri.",
    "Koulye a, pitit mwen, koute sa m\u0027ap di ou: F\u00E8 sa m\u0027ap mande ou la.",
    "Ale pran de jenn kabrit byen gra nan bann lan, pote yo ban mwen. m\u0027a pare yo pou papa ou jan m\u0027 konnen li renmen l\u0027 lan.",
    "W\u0027a pote l\u0027 bay papa ou, la manje, la beni ou anvan l\u0027 mouri.",
    "Jak\u00F2b reponn manman l\u0027: -Men manman, Ezaou, fr\u00E8 mwen an, gen pwal sou tout k\u00F2 li. Mwen menm, po pa m\u0027 lis.",
    "Si papa m\u0027 manyen m\u0027, la w\u00E8 se twonpe m\u0027ap twonpe l\u0027. L\u00E8 sa a pase li ban mwen benediksyon, la ban m\u0027 madichon pito.",
    "Men manman an reponn: -Madichon la ba ou a va tonbe sou mwen, pitit mwen. Ou menm, f\u00E8 sa mwen di ou f\u00E8 a, al chache kabrit yo mennen ban mwen.",
    "Jak\u00F2b ale chache b\u00E8t yo, li mennen yo bay manman l\u0027. Manman l\u0027 pare yon manje jan li konnen papa a te renmen l\u0027 lan.",
    "Apre sa, Rebeka pran rad Ezaou, premye pitit li a, pi b\u00E8l rad Ezaou te gen lakay la, li mete yo anwo Jak\u00F2b, dezy\u00E8m pitit li a.",
    "Av\u00E8k po ti kabrit yo, li kouvri bra ak kou Jak\u00F2b.",
    "Apre sa, li bay Jak\u00F2b manje a av\u00E8k pen li te f\u00E8.",
    "Jak\u00F2b al jwenn papa l\u0027, li di: -Papa. Izarak reponn li: -Men mwen, pitit mwen. Kil\u00E8s nan nou ki la a?",
    "Jak\u00F2b reponn: -Se mwen menm Ezaou, premye gason ou lan. Mwen f\u00E8 sa ou te di m\u0027 f\u00E8 a. Leve non, chita. Manje vyann mwen pote pou ou a. Apre sa, wa ban mwen benediksyon.",
    "Izarak di Jak\u00F2b: -Ki jan ou f\u00E8 jwenn b\u00E8t la vit konsa, pitit mwen? Jak\u00F2b reponn li: -Sey\u00E8 a, Bondye ou la, ede m\u0027. Li f\u00E8 jibye a vin devan mwen.",
    "Izarak di: -Pwoche non. Vini mwen manyen ou, pitit mwen, pou m\u0027 w\u00E8 si wi ou non ou se Ezaou, pitit mwen an.",
    "Jak\u00F2b pwoche b\u00F2 kote Izarak, papa l\u0027, ki manyen l\u0027. Epi Izarak di: -Vwa a se vwa Jak\u00F2b, men bra a se bra Ezaou.",
    "Li pa t\u0027 rekon\u00E8t Jak\u00F2b, paske bra li te plen pwal tankou bra Ezaou, fr\u00E8 li a. Izarak beni l\u0027.",
    "Li di l\u0027: -Se vre, se Ezaou, pitit mwen, ou ye? Jak\u00F2b reponn li: -Se mwen wi.",
    "Izarak di l\u0027: -S\u00E8vi m\u0027 non. m\u0027a manje vyann ou pote a. Apre sa, m\u0027a beni ou. Jak\u00F2b s\u00E8vi l\u0027 manje a, li manje. L\u00E8fini, Jak\u00F2b ba li diven, li bw\u00E8.",
    "Izarak, papa l\u0027, di l\u0027: -Pwoche non, pitit mwen. vin bo m\u0027.",
    "Jak\u00F2b pwoche, li bo papa l\u0027. Papa a pran sant rad ki te sou li a, epi li ba li benediksyon l\u0027. Li di l\u0027: -Sant k\u00F2 pitit mwen an tankou sant yon jaden Sey\u00E8 a beni.",
    "Se pou Bondye ba ou lawouze ki soti nan sy\u00E8l la. Se pou l\u0027 f\u00E8 jaden ou donnen anpil. Se pou l\u0027 ba ou b\u00E8l rek\u00F2t ble ak rezen.",
    "Se pou kantite p\u00E8p soum\u00E8t devan ou. Se pou kantite nasyon bese t\u00E8t devan ou. Se ou menm ki pou m\u00E8t fr\u00E8 ou yo. Se pou pitit pitit manman ou yo bese t\u00E8t devan ou. Se pou tout moun ki ba ou madichon jwenn madichon. Se pou tout moun ki beni ou jwenn benediksyon.",
    "Izarak te fin beni Jak\u00F2b. Jak\u00F2b te f\u00E8k kite papa li, Izarak, l\u00E8 Ezaou, fr\u00E8 li a, antre soti lachas.",
    "Li te pare yon bon plat manje, li pote l\u0027 bay papa l\u0027. Li di l\u0027: -Leve chita non, papa. Manje vyann pitit ou pote pou ou a, pou ou ka beni l\u0027.",
    "Izarak, papa l\u0027, mande: -Ki moun sa a? Li reponn: -Se mwen menm, Ezaou, premye pitit gason ou lan.",
    "Tande Izarak tande sa, li sezi, li pran tranble kou f\u00E8y bwa. Li di: -Kil\u00E8s sa ki te pote ban m\u0027 manje jibye li sot chase a? Mwen f\u00E8k fin manje anvan ou rive la a. Mwen ba li benediksyon m\u0027 lan ki pou li n\u00E8t.",
    "L\u00E8 Ezaou tande sa, yon s\u00E8l k\u00F2l\u00E8 moute l\u0027, li tonbe rele byen f\u00F2: -Beni m\u0027 tout non, papa!",
    "Izarak reponn li: -Fr\u00E8 ou la vini, li twonpe m\u0027. Li pran benediksyon ki te pou ou a.",
    "Ezaou di: -Sa f\u00E8 dezy\u00E8m fwa li pran sak pou mwen. Eske se paske li rele Jak\u00F2b la kif\u00E8 l\u0027ap pase devan m\u0027 konsa? Premye fwa a, li te pran dwa m\u0027 k\u00F2m premye pitit. Men koulye a, li pran benediksyon ki te pou mwen an! Apre sa, li di: -Men papa, \u00E8ske ou pa gen yon l\u00F2t benediksyon pou mwen?",
    "Izarak reponn Ezaou: -Mwen mete l\u0027 ch\u00E8f sou ou. Mwen f\u00E8 tout r\u00E8s fanmi an tounen moun k\u0027ap s\u00E8vi l\u0027. Mwen ba li mezi pwovizyon l\u0027. Kisa m\u0027 ka f\u00E8 pou ou ank\u00F2, pitit mwen?",
    "Ezaou di papa a: -Se s\u00E8l benediksyon sa a ou te genyen, papa? Tanpri, beni m\u0027 tout non, papa! L\u00E8 sa a, Ezaou pete yon s\u00E8l r\u00E8l, li kriye byen f\u00F2.",
    "Se konsa Izarak di l\u0027: -Lat\u00E8 p\u0027ap ba ou sa l\u0027 te dwe ba ou. p\u0027ap gen lawouze ki soti nan sy\u00E8l la pou wouze jaden ou.",
    "Se zam ou k\u0027ap f\u00E8 ou viv. W\u0027ap s\u00E8vi fr\u00E8 ou la, se vre. Men, se pye poudre ou ye, w\u0027a soti anba men l\u0027.",
    "Ezaou te rayi Jak\u00F2b pout\u00E8t papa a te ba li benediksyon ki te pou li a. Li di nan k\u00E8 l\u0027: Papa m\u0027 pa lwen mouri. Fini yo fini antere l\u0027, m\u0027ap touye Jak\u00F2b, fr\u00E8 mwen an.",
    "Yo vin rap\u00F2te bay Rebeka sa ki te soti nan bouch Ezaou, premye pitit gason l\u0027 lan. Li f\u00E8 rele Jak\u00F2b, dezy\u00E8m pitit li a, li di l\u0027: -Koute! Ezaou, fr\u00E8 ou la, vle tire revanj sou ou. Li vle touye ou.",
    "Koulye a, pitit mwen, koute sa m\u0027ap di ou la. Leve, pati ale kay Laban, fr\u00E8 mwen an ki rete nan peyi Karan.",
    "W\u0027a rete k\u00E8k tan la av\u00E8k li, jouk tan k\u00F2l\u00E8 fr\u00E8 ou la va bese,",
    "jouk tan la sispann move sou ou, jouk li va bliye sa ou te f\u00E8 l\u0027 la. L\u00E8 sa a, at\u00F2, m\u0027a voye chache ou, m\u0027a f\u00E8 ou tounen. Poukisa pou m\u0027 ta p\u00E8di tou de pitit gason m\u0027 yo yon s\u00E8l jou a?",
    "Rebeka di Izarak konsa: -Mwen degoute, mwen bouke ak bann fi Et sa yo. Pase pou m\u0027 ta w\u00E8 Jak\u00F2b pran yonn nan moun sa yo, yonn nan bann fi Et sa yo k\u0027ap viv nan peyi a pou madanm, pito m\u0027 mouri!"
  ],
  [
    "Izarak rele Jak\u00F2b, li beni l\u0027. Apre sa, li ba li l\u00F2d sa a: -Piga ou pran fi peyi Kanaran an pou madanm ou.",
    "Leve non, ale Mezopotami lakay Betw\u00E8l, papa manman ou. W\u0027a pran yonn nan piti fi Laban yo pou madanm. Laban, se fr\u00E8 manman ou.",
    "Mwen mande Bondye ki gen tout pouvwa a pou l\u0027 beni maryaj ou, pou l\u0027 ba ou anpil pitit, pou ou tounen zans\u00E8t anpil nasyon.",
    "Se pou l\u0027 beni ou, ou menm ansanm ak tout pitit pitit ou yo, menm jan li te beni Abraram, pou ou ka pran posesyon peyi kote w\u0027ap viv koulye a, peyi li te deja bay Abraram lan.",
    "Se konsa Izarak f\u00E8 Jak\u00F2b pati. Jak\u00F2b ale nan Mezopotami lakay Laban, pitit Betw\u00E8l, moun peyi Aram lan. Laban se te fr\u00E8 Rebeka, manman Jak\u00F2b ak Ezaou.",
    "Ezaou vin konnen ki jan Izarak te beni Jak\u00F2b, ki jan li te voye l\u0027 Mezopotami al chache yon madanm. Li vin konnen tout l\u00E8 Izarak t\u0027ap beni Jak\u00F2b la, li te pase l\u0027 l\u00F2d sa a: Piga ou pran fi peyi Kanaran an pou madanm ou.",
    "Ezaou te w\u00E8 Jakob te obeyi papa l\u0027 ak manman l\u0027, li te pati pou Mezopotami.",
    "Konsa, Ezaou vin w\u00E8 Izarak papa l\u0027 pa t\u0027 renmen fi peyi Kanaran yo.",
    "Li leve, li ale lakay Izmay\u00E8l, l\u00F2t pitit gason Abraram lan, li pran yon l\u00F2t madanm mete sou sa li te genyen deja yo. Li marye ak Maalat, yonn nan pitit fi Izmay\u00E8l yo. Maalat sa a, se te s\u00E8 Nebaj\u00F2t.",
    "Jak\u00F2b kite B\u00E8cheba, li pati pou Karan.",
    "Li rive yon kote, li rete pase nwit la la, paske s\u00F2l\u00E8y te fin kouche. Li pran yon w\u00F2ch s\u00E8vi l\u0027 z\u00F2rye, epi li kouche at\u00E8 a konsa pou l\u0027 d\u00F2mi.",
    "Li f\u00E8 yon r\u00E8v. Li reve li w\u00E8 yon nech\u00E8l ki te kanpe de pye l\u0027 at\u00E8 ak t\u00E8t li p\u00E8di nan sy\u00E8l la. Zanj Bondye yo t\u0027ap moute desann sou nech\u00E8l la.",
    "Epi li w\u00E8 Sey\u00E8 a kanpe anwo nech\u00E8l la. Sey\u00E8 a t\u0027ap di: -Se mwen menm, Sey\u00E8 a, Bondye Abraram, zans\u00E8t ou, ak Bondye Izarak. Ou w\u00E8 t\u00E8 kote ou kouche a, m\u0027ap ba ou l\u0027 pou ou menm ansanm ak tout pitit pitit ou yo.",
    "Pitit pitit ou yo pral menm kantite ak grenn pousy\u00E8 ki sou lat\u00E8. Yo pral gaye nan tout direksyon, l\u00E8s, lw\u00E8s, n\u00F2, sid. Ou menm ak tout pitit pitit ou yo, nou pral tounen yon benediksyon pou tout moun ki sou lat\u00E8.",
    "Pa bliye, m\u0027ap toujou la av\u00E8k ou, m\u0027ap voye je sou ou kote ou pase. M\u0027ap f\u00E8 ou tounen nan peyi sa a, paske mwen p\u0027ap lage ou san m\u0027 pa f\u00E8 tout sa mwen sot di ou la a.",
    "Jak\u00F2b leve nan d\u00F2mi an, li di: -W\u00E8 pa w\u00E8, Sey\u00E8 a isit la, mwen pa t\u0027 konn sa.",
    "Msye vin p\u00E8, li di: -Isit la se yon kote pou moun respekte! Se pa l\u00F2t bagay, isit la se kay Bondye ak p\u00F2t sy\u00E8l la.",
    "Jak\u00F2b leve byen b\u00F2n\u00E8, li pran w\u00F2ch li te f\u00E8 s\u00E8vi l\u0027 z\u00F2rye a, li plante l\u0027 tankou yon b\u00F2n t\u00E8, li vide lwil sou li pou mete l\u0027 apa pou Bondye.",
    "Li rele kote sa a Bet\u00E8l. (Anvan sa, lavil la te rele Louz.)",
    "Jak\u00F2b f\u00E8 yon pwom\u00E8s bay Sey\u00E8 a, li di: -Si Bondye toujou kanpe av\u00E8k mwen, si li voye je sou mwen nan tout vwayaj sa m\u0027ap f\u00E8 a, si li ban m\u0027 manje pou m\u0027 manje ak rad pou m\u0027 met sou mwen,",
    "si l\u0027 f\u00E8 m\u0027 tounen ak k\u00E8 poze lakay papa m\u0027, Sey\u00E8 a va Bondye m\u0027 vre.",
    "W\u00F2ch sa a mwen plante nan t\u00E8 tankou b\u00F2n lan va s\u00E8vi kay pou Bondye. m\u0027a ba ou yon dizy\u00E8m nan tout sa ou va ban mwen."
  ],
  [
    "Jak\u00F2b pran mache ank\u00F2, li ale nan direksyon peyi moun ki rete b\u00F2 kote sol\u00E8y leve a.",
    "Li rete konsa, li w\u00E8 yon pi nan mitan savann lan. Te gen twa bann mouton ki te kouche b\u00F2 pi a. Se nan pi sa a yo te konn pran dlo pou bay b\u00E8t yo bw\u00E8. Men te gen yon gwo w\u00F2ch ki te bouche bouch pi a.",
    "L\u00E8 tout b\u00E8t yo te sanble, gad\u00F2 yo te met ansanm pou wete w\u00F2ch la sou bouch pi a pou f\u00E8 b\u00E8t yo bw\u00E8. Apre sa, yo tounen met kouv\u00E8ti a sou bouch pi a ank\u00F2.",
    "Jak\u00F2b mande gad\u00F2 mouton yo konsa: -Zanmi m\u0027 yo, moun ki b\u00F2 nou ye? Yo reponn li: -Nou se moun Karan.",
    "Li di yo: -Eske nou konnen Laban, pitit Nak\u00F2 a? Yo reponn li: -Men wi, nou konnen l\u0027.",
    "Li mande yo: -Ban m\u0027 nouv\u00E8l li non. Li byen? Yo reponn li: -Li byen wi. Gade, men Rach\u00E8l, pitit fi li a, k\u0027ap vini ak bann mouton li yo.",
    "Jak\u00F2b di yo: -Men, sol\u00E8y la byen wo toujou, se poko l\u00E8 pou nou antre mouton yo. Sak f\u00E8 nou pa bay yo bw\u00E8, epi nou ta tounen mete yo nan manje?",
    "Yo reponn li: -Nou pa ka f\u00E8 sa. F\u00F2k nou tann tout bann mouton yo sanble. At\u00F2kile, nou tout n\u0027a met men ansanm pou n\u0027 woule w\u00F2ch ki sou bouch pi a. Se l\u00E8 sa a n\u0027a bay mouton yo bw\u00E8.",
    "Jak\u00F2b t\u0027ap pale ak yo toujou l\u00E8 Rach\u00E8l vin rive ak bann mouton papa l\u0027 yo. Se li menm ki te gade mouton l\u0027 yo pou li.",
    "Kou Jak\u00F2b w\u00E8 Rach\u00E8l, pitit fi Laban, fr\u00E8 manman l\u0027 lan, av\u00E8k bann mouton Laban yo, li pwoche, li woule w\u00F2ch ki te sou bouch pi a, li bay bann mouton Laban yo bw\u00E8.",
    "L\u00E8 l\u0027 fini, li bo Rach\u00E8l. Apre sa, li pran kriye.",
    "Jak\u00F2b f\u00E8 Rach\u00E8l konnen se ti fanmi Laban li ye, pitit Rebeka, s\u00E8 Laban an. Rach\u00E8l kouri al di papa l\u0027 sa.",
    "L\u00E8 Laban tande se pitit s\u00E8 li a, li kouri al jwenn li. Li pran l\u0027, li pase men nan kou l\u0027, li bo l\u0027, epi li mennen l\u0027 lakay li. Rive yo rive Jak\u00F2b rakonte l\u0027 tout sak te pase.",
    "L\u00E8 sa a, Laban di l\u0027: -Aa wi, se ras mwen ou ye vre. Jak\u00F2b rete pase yon mwa lakay Laban.",
    "Laban mande Jak\u00F2b: -Ou se fanmi m\u0027, se vre. Men, sa pa vle di f\u00F2k ou sevi m\u0027 gratis pou sa. Di m\u0027 konbe pou m\u0027 peye ou?",
    "Laban te gen de pitit fi. Pi gran an te rele Leya, pi piti a te rele Rach\u00E8l.",
    "Leya te gen je pichpich, men Rach\u00E8l te gen b\u00E8l f\u00F2m k\u00F2, li te b\u00E8l anpil.",
    "Jak\u00F2b te renmen Rach\u00E8l. Li reponn Laban: M\u0027ap s\u00E8vi av\u00E8 ou s\u00E8t lanne pou Rach\u00E8l, dezy\u00E8m pitit fi ou la.",
    "Laban di l\u0027: Pito se ou menm mwen bay li pase m\u0027 bay yon l\u00F2t moun li. Ou m\u00E8t rete lakay mwen.",
    "Se konsa Jak\u00F2b pase s\u00E8tan ap travay kay Laban pou l\u0027 te ka marye ak Rach\u00E8l. S\u00E8t lanne yo te pase tankou dlo, paske li te renmen ti fi a.",
    "L\u00E8 l\u00E8 a rive, Jak\u00F2b di Laban: -Bon. Li l\u00E8 at\u00F2 pou ou ban m\u0027 pitit fi ou la pou m\u0027 ka marye av\u00E8 l\u0027.",
    "Se konsa Laban f\u00E8 yon gwo resepsyon n\u00F2s, li envite tout moun nan kanton an.",
    "Men asw\u00E8, li te pran Leya, pitit fi li a, li mennen l\u0027 bay Jak\u00F2b ki kouche av\u00E8 l\u0027.",
    "Laban te pran Zilpa, yonn nan s\u00E8vant li yo, li bay Leya pou s\u00E8vant pa li.",
    "Nan denmen maten, Jak\u00F2b vin w\u00E8 se Leya yo te ba li. Li di Laban: -Kisa ou f\u00E8 m\u0027 konsa? Eske se pa pou Rach\u00E8l mwen te s\u00E8vi av\u00E8k ou? Poukisa ou ban m\u0027 koutba sa a?",
    "Laban di l\u0027: -Se pa koutim nou isit pou n\u0027 marye ti s\u00E8 anvan gran s\u00E8.",
    "Tann senmenn lan fin pase. L\u00E8 sa a, n\u0027a fin fete n\u00F2s la. Apre sa, m\u0027a ba ou Rach\u00E8l, si ou dak\u00F2 pou s\u00E8vi av\u00E8 m\u0027 pandan s\u00E8t l\u00F2t lanne ank\u00F2.",
    "Jak\u00F2b tonbe dak\u00F2. L\u00E8 senmenn f\u00E8t la fin pase, Laban pran l\u00F2t pitit fi l\u0027 la, Rach\u00E8l, li bay Jak\u00F2b li pou madanm tou.",
    "Laban pran Bila, yonn nan s\u00E8vant li yo, li bay Rach\u00E8l li pou s\u00E8vant li.",
    "Jak\u00F2b kouche ak Rach\u00E8l. Li te renmen l\u0027 pi plis pase Leya. Li s\u00E8vi ak Laban pandan s\u00E8t lanne ank\u00F2.",
    "L\u00E8 Sey\u00E8 a w\u00E8 jan Jak\u00F2b pa t\u0027 renmen Leya, li f\u00E8 l\u0027 f\u00E8 pitit. Men, Rach\u00E8l pa t\u0027 kapab f\u00E8 pitit.",
    "Leya vin ansent, li f\u00E8 yon pitit gason, li di: -Sey\u00E8 a w\u00E8 jan m\u0027ap soufri. Koulye a, mari m\u0027 va renmen m\u0027. Se konsa li rele l\u0027 Woubenn.",
    "Leya vin ansent ank\u00F2, li f\u00E8 yon l\u00F2t gason. Li di: -Sey\u00E8 a ban m\u0027 yon l\u00F2t gason ank\u00F2, paske li w\u00E8 jan mari m\u0027 pa renmen m\u0027 menm. Se konsa li rele l\u0027 Simeyon.",
    "Li vin ansent yon twazy\u00E8m fwa, li f\u00E8 yon l\u00F2t pitit gason ank\u00F2. Li di: -Fwa sa a, mari m\u0027 pral rete av\u00E8 m\u0027 n\u00E8t paske mwen f\u00E8 twa pitit gason pou li. Se konsa li rele l\u0027 Levi.",
    "Apre sa, li vin ansent ank\u00F2, li f\u00E8 yon l\u00F2t pitit gason. Li di: -Fwa sa a, m\u0027ap f\u00E8 lwanj Sey\u00E8 a. Se konsa li rele l\u0027 Jida. Apre sa, Leya sispann f\u00E8 pitit."
  ],
  [
    "L\u00E8 Rach\u00E8l w\u00E8 li pa t\u0027 kapab f\u00E8 pitit pou Jak\u00F2b, li vin gen yon s\u00E8l jalouzi kont s\u00E8 li a, li di Jak\u00F2b: -F\u00E8 m\u0027 f\u00E8 pitit! Si se pa sa m\u0027ap mouri sou kont ou!",
    "Jak\u00F2b f\u00E8 k\u00F2l\u00E8 sou Rach\u00E8l, li di li: -Eske se mwen ki Bondye? Se li menm ki anpeche ou f\u00E8 pitit.",
    "Rach\u00E8l di li: -Bon. Men Bila, s\u00E8vant mwen an. Kouche av\u00E8 l\u0027. La f\u00E8 yon pitit pou mwen. Konsa, gremesi Bila, m\u0027a gen pitit tou.",
    "Se konsa, Rach\u00E8l te pran s\u00E8vant li a, li bay Jak\u00F2b pou madanm. Jak\u00F2b kouche ak Bila.",
    "Bila vin ansent, li f\u00E8 yon ti gason pou Jak\u00F2b.",
    "L\u00E8 sa a, Rach\u00E8l di: -Sey\u00E8 a rann mwen jistis. Li tande vwa mwen. Li ban m\u0027 yon gason. Se pout\u00E8t sa Rach\u00E8l te rele pitit la Dann.",
    "Apre sa, Bila, s\u00E8vant Rach\u00E8l la, vin ansent ank\u00F2, li f\u00E8 yon dezy\u00E8m gason pou Jak\u00F2b.",
    "Rach\u00E8l di: -Mwen t\u0027ap mennen yon gwo batay kont s\u00E8 m\u0027 lan devan Bondye. Men se mwen ki genyen. Se konsa li rele pitit la N\u00E8ftali.",
    "L\u00E8 Leya w\u00E8 li te sispann f\u00E8 pitit, li pran Zilpa, s\u00E8vant li a, bay Jak\u00F2b pou madanm tou.",
    "Zilpa, s\u00E8vant Leya a, f\u00E8 yon ti gason pou Jak\u00F2b.",
    "Leya di: -Ala fanm gen chans se mwen menm! Se konsa li rele pitit la Gad.",
    "Zilpa, s\u00E8vant Lea a, f\u00E8 yon dezy\u00E8m pitit gason pou Jak\u00F2b.",
    "Leya di konsa: -Ala benediksyon mwen jwenn! Koulye a medam yo pral di jan mwen se yon fanm ki beni. Se konsa li rele pitit la As\u00E8.",
    "Pandan rek\u00F2t ble a, Woubenn soti al nan jaden, li jwenn k\u00E8k mandrag\u00F2. Li pote rasen yo bay Leya, manman li. Rach\u00E8l di Leya konsa: -Tanpri, ban m\u0027 k\u00E8k moso rasen mandrag\u00F2 pitit ou pote pou ou a.",
    "Leya reponn li: -At\u00F2 ou pa f\u00E8 m\u0027 ase? Ou fin pran mari m\u0027, koulye a ou vle pran mandrag\u00F2 pitit gason m\u0027 lan tou? Rach\u00E8l di l\u0027: -Enben, Jak\u00F2b va kouche av\u00E8 ou asw\u00E8 a pou mandrag\u00F2 pitit gason ou lan.",
    "Nan asw\u00E8, l\u00E8 Jak\u00F2b par\u00E8t sot nan jaden, Leya soti al kontre l\u0027, li di l\u0027 konsa: -Se pou ou vin kouche av\u00E8 m\u0027 asw\u00E8 a, paske mwen bay mandrag\u00F2 pitit gason m\u0027 lan pou sa. Se konsa, jou swa sa a, Jak\u00F2b kouche av\u00E8k Leya.",
    "Bondye reponn lapriy\u00E8 Leya a. Li vin ansent, epi li f\u00E8 yon senky\u00E8m pitit gason pou Jak\u00F2b.",
    "Leya di: -Bondye ban m\u0027 sa m\u0027 merite a, paske mwen te bay mari m\u0027 s\u00E8vant mwen an pou madanm. Se konsa, Leya rele pitit gason an Isaka.",
    "Leya vin ansent ank\u00F2, li f\u00E8 yon sizy\u00E8m pitit gason pou Jak\u00F2b.",
    "Leya di: -Bondye f\u00E8 m\u0027 yon b\u00E8l kado. Fwa sa a, mari m\u0027 pral pou mwen n\u00E8t, paske mwen f\u00E8 sis pitit gason pou li. Se konsa li rele pitit la Zabilon.",
    "Apre sa, li f\u00E8 yon pitit fi. Li rele l\u0027 Dena.",
    "L\u00E8 sa a, Bondye vin chonje Rach\u00E8l, li reponn lapriy\u00E8 li, li f\u00E8 l\u0027 ka f\u00E8 pitit.",
    "Se konsa Rach\u00E8l vin ansent, li f\u00E8 yon pitit gason. Li di: -Bondye f\u00E8 yo sispann pase m\u0027 nan rizib.",
    "Epi Rach\u00E8l rele pitit gason an Joz\u00E8f, paske li te di: -Se pou Sey\u00E8 a ba m\u0027 yon l\u00F2t gason ank\u00F2.",
    "Apre Rach\u00E8l te f\u00E8 Joz\u00E8f, Jak\u00F2b di Laban konsa: -Kite m\u0027 pati pou m ale lakay mwen nan peyi mwen.",
    "Ban mwen madanm mwen yo ansanm ak timoun yo pou m\u0027 ka ale, paske se pou yo mwen t\u0027ap s\u00E8vi ak ou. Ou konnen tout kantite s\u00E8vis mwen rann ou.",
    "Laban reponn li: -F\u00E8 m\u0027 plezi sa a: mwen rekon\u00E8t se pout\u00E8t ou Sey\u00E8 a beni m\u0027 tout beni sa a.",
    "Di m\u0027 sa pou m\u0027 peye ou, m\u0027a ba ou li.",
    "Jak\u00F2b di l\u0027: -Ou konnen jan mwen s\u00E8vi av\u00E8 ou. Ou w\u00E8 ki jan bann b\u00E8t ou yo peple depi yo nan men m\u0027.",
    "Ti sa ou te genyen anvan m\u0027 te vini an tounen yon kantite depi mwen mete pye m\u0027 isit la. Ak\u00F2z mwen Sey\u00E8 a pa manke beni ou. Alekile, li l\u00E8 pou m\u0027 al travay pou t\u00E8t pa mwen.",
    "Laban di l\u0027: -Kisa pou m\u0027 ba ou? Jak\u00F2b reponn li: -Ou pa bezwen peye m\u0027 pou sa. Men si ou dak\u00F2 av\u00E8k sa mwen pral di ou la, m\u0027a rete ank\u00F2 pou okipe b\u00E8t ou yo.",
    "J\u00F2di a, mwen pral pwonmennen mache nan mitan tout b\u00E8t ou yo. M\u0027ap pran tout ti mouton nwa, ak tout ti kabrit ki takte osinon pentle yo, m\u0027ap mete yo apa. Se sa ase w\u0027a ban mwen pou s\u00E8vis mwen.",
    "L\u00E8 w\u0027a vin w\u00E8 sa ou dak\u00F2 ban mwen an, w\u0027a konnen si m\u0027 te f\u00E8 vis, wi ou non. L\u00E8 w\u0027a vin kontwole sa ki pou mwen yo, si mwen gen yon mouton ki pa nwa, osinon yon kabrit ki pa takte ou ki pa pentle, ou m\u00E8t konnen se v\u00F2l\u00E8 mwen v\u00F2l\u00E8 ou.",
    "Laban reponn li: -Dak\u00F2. n\u0027a f\u00E8 l\u0027 jan ou di l\u0027 la.",
    "Men menm jou a, Laban wete tout bouk kabrit ki te gen pwal takte osinon ki te gen re sou tout k\u00F2 yo, ak tout fenm\u00E8l kabrit ki te gen pwal takte osinon pentle, ou ank\u00F2 ki te gen tach blan sou yo. Li wete tout mouton nwa yo, li pran tout b\u00E8t sa yo, li renm\u00E8t yo bay pitit gason l\u0027 yo.",
    "Apre sa, li pati byen lwen Jak\u00F2b av\u00E8k bann b\u00E8t li yo, li mache pandan twa jou epi li rete. Jak\u00F2b menm te pran swen r\u00E8s mouton ak kabrit Laban yo.",
    "Jak\u00F2b koupe k\u00E8k branch v\u00E8t nan pye sikren, pye zanmann ak pye bwad\u00F2m, li wete k\u00E8k l\u00E8z nan k\u00F2s yo. Konsa branch yo te vin gen bann v\u00E8t, bann blan sou tout k\u00F2 yo.",
    "Li pran yo, li mete yo tout kote yo bay b\u00E8t yo bw\u00E8 dlo. Li te ranje branch bwa yo la, paske se l\u00E8 b\u00E8t yo vin bw\u00E8 dlo yo kwaze.",
    "Konsa, l\u00E8 b\u00E8t yo kwaze devan branch bwa de koul\u00E8 yo, yo f\u00E8 pitit takte, pitit pentle, osinon ak re sou tout k\u00F2 yo.",
    "Jak\u00F2b separe mouton yo, li pran tout mouton ki te takte osinon ki te nwa nan mouton Laban yo, li mete yo apa. Se konsa, li te vin gen yon bann b\u00E8t apa ki pa t\u0027 mele ak b\u00E8t Laban yo.",
    "L\u00E8 b\u00E8t ki gra yo ap kwaze, Jak\u00F2b mete branch yo devan je yo kote y\u0027ap bw\u00E8 a. Konsa, yo kwaze devan branch yo.",
    "Men, li pa mete branch yo l\u00E8 se b\u00E8t m\u00E8g yo k\u0027ap kwaze. Se konsa, b\u00E8t m\u00E8g yo vin pou Laban, epi b\u00E8t gra yo vin pou Jak\u00F2b.",
    "Jak\u00F2b vin rich anpil, Li te gen anpil b\u00E8t. Kanta pou s\u00E8vant, domestik, chamo ak bourik, li pa t\u0027 manke sa."
  ],
  [
    "Jak\u00F2b vin konnen jan pitit gason Laban yo t\u0027ap di: -Jak\u00F2b fin pran tou sa ki te pou papa nou. Se byen papa nou li fin ranmase kif\u00E8 li rich konsa.",
    "Jak\u00F2b vin w\u00E8 tout Laban pa t\u0027 ba li menm karakt\u00E8 li te konn ba li anvan an.",
    "L\u00E8 sa a, Sey\u00E8 a di l\u0027: -Tounen nan peyi kote ou te f\u00E8t la, al jwenn fanmi ou. M\u0027ap toujou la av\u00E8 ou.",
    "Se konsa Jak\u00F2b f\u00E8 chache Rach\u00E8l ak Leya. Li voye di yo rive kote l\u0027 nan savann kote b\u00E8t li yo ye a.",
    "Li di yo: -Mwen w\u00E8 karakt\u00E8 papa nou pa menm jan av\u00E8 m\u0027 ank\u00F2. Li chanje anpil, men Bondye papa m\u0027 lan toujou av\u00E8 m\u0027.",
    "Nou tout de nou konnen jan mwen te s\u00E8vi ak papa nou ak tout kouraj mwen.",
    "Men li menm, li toujou ap twonpe mwen. Li chanje lide dis fwa l\u00E8 l\u00E8 a rive pou li peye m\u0027. Men, Bondye pa janm kite l\u0027 f\u00E8 m\u0027 anyen.",
    "L\u00E8 Laban di: ou m\u00E8t pran tout kabrit takte yo pou ou, tout bann b\u00E8t yo tonbe f\u00E8 pitit takte. L\u00E8 li di: m\u0027ap ba ou tout kabrit ki gen re sou tout k\u00F2 yo, tout bann b\u00E8t yo tonbe f\u00E8 pitit ak re sou tout k\u00F2 yo.",
    "Se Bondye menm ki pran bann b\u00E8t papa nou yo, li ban mwen yo.",
    "L\u00E8 b\u00E8t yo mande kwaze, mwen f\u00E8 yon r\u00E8v, mwen w\u00E8 tout bouk ki t\u0027ap kwaze yo se bouk ki takte, ki pentle ak sa ki gen re sou tout k\u00F2 yo.",
    "Zanj Bondye a pale av\u00E8 m\u0027 nan r\u00E8v la, li di m\u0027: Jak\u00F2b. Mwen reponn li: Men mwen wi.",
    "Li di m\u0027 ank\u00F2: Leve je ou gade: tout bouk k\u0027ap vole fenm\u00E8l yo se bouk ki takte ak sa ki gen re sou tout k\u00F2 yo. Se mwen menm k\u0027ap f\u00E8 sa konsa, paske mwen w\u00E8 tout sa Laban ap f\u00E8 ou.",
    "Mwen se Bondye ki te par\u00E8t devan ou l\u00E8 ou te Bet\u00E8l, kote ou te mete gwo w\u00F2ch la apa pou mwen an. Ou chonje, l\u00E8 sa a, ou te f\u00E8 yon pwom\u00E8s ban mwen. Koulye a, leve, kite peyi sa a. Tounen nan peyi kote ou te f\u00E8t la.",
    "Rach\u00E8l ak Leya reponn Jak\u00F2b: -Nou pa gen anyen ank\u00F2 pou n\u0027 eritye nan men papa nou.",
    "Eske li pa konsidere nou tankou etranje? Li vann nou. Koulye a, li fin manje tout lajan yo te ba li pou nou an.",
    "Tout rich\u00E8s Bondye wete nan men papa nou an, se pou nou ansanm ak pitit nou yo. Koulye a, se pou ou f\u00E8 tout sa Bondye di ou f\u00E8.",
    "L\u00E8 sa a, Jak\u00F2b leve, li mete pitit li yo ansanm ak madanm li yo sou chamo.",
    "Li pran tout b\u00E8t li yo ansanm ak tout sa li te rive genyen pandan li te Mezopotami an, li mennen yo ale. Li pati, li al jwenn papa l\u0027, Izarak, nan peyi Kanaran.",
    "L\u00E8 sa a, Laban t al taye lenn mouton l\u0027 yo. Pandan li pa t\u0027 la, Rach\u00E8l v\u00F2l\u00E8 ti zid\u00F2l kay papa l\u0027 yo.",
    "Se konsa Jak\u00F2b twonpe Laban, moun lavil Aram lan, li pati san l\u0027 pa di l\u0027 sa.",
    "Li pran tout sa li te genyen, li mete dey\u00F2, li ale, li trav\u00E8se larivy\u00E8 Lefrat, li pran chemen pou li al sou m\u00F2n Galarad.",
    "Twa jou apre, Laban pran nouv\u00E8l Jak\u00F2b te pati.",
    "Msye pran moun pa li yo av\u00E8 l\u0027, li pati d\u00E8y\u00E8 Jak\u00F2b. Apre s\u00E8t jou, li jwenn li sou m\u00F2n Galarad.",
    "Men, pandan lannwit, Bondye par\u00E8t devan Laban, moun lavil Aram lan, nan yon r\u00E8v, li di l\u0027: -Piga ou di Jak\u00F2b anyen ni an byen, ni an mal.",
    "Se konsa, Laban jwenn Jak\u00F2b ki te moute tant li sou m\u00F2n lan. Laban te moute tant li tout sou m\u00F2n Galarad pou li menm ansanm ak moun pa l\u0027 yo.",
    "Laban di Jak\u00F2b: -Kisa ou f\u00E8 konsa? Ou twonpe m\u0027, ou pran pitit fi mwen yo, ou mennen yo ale tankou prizonye ou f\u00E8 nan lag\u00E8.",
    "Poukisa ou twonpe m\u0027, ou leve ou pati an kach\u00E8t san ou pa av\u00E8ti m\u0027? Si ou te di m\u0027 sa, nou ta f\u00E8 f\u00E8t, nou ta chante, nou ta bat tanbou, nou ta jwe gita anvan nou voye ou ale.",
    "Ou pa menm kite m\u0027 bo pitit pitit mwen yo ak pitit fi m\u0027 yo. Ou aji tankou moun fou, monch\u00E8!",
    "Mwen gen kont pouvwa anba men m\u0027 pou m\u0027 ta regle ou. Men y\u00E8 swa, pandan lannwit lan Bondye papa ou la di m\u0027: Piga ou di Jak\u00F2b anyen ni an byen, ni an mal.",
    "Mwen konnen ou pati paske se pa ti anvi ou pa te anvi tounen lakay papa ou. Men, sa ou te bezwen v\u00F2l\u00E8 ti zid\u00F2l kay mwen yo f\u00E8?",
    "Jak\u00F2b reponn Laban, li di l\u0027: -Mwen te p\u00E8, paske mwen te kw\u00E8 ou ta ka reprann pitit fi ou yo nan menm.",
    "Men, kanta pou ti zid\u00F2l kay ou yo, si ou jwenn yo nan men yon moun isit la, se pou moun sa a mouri. Men, mwen pran tout moun sa yo pou temwen, si ou jwenn yon bagay lakay mwen ki pou ou, pran l\u0027 pote l\u0027 ale. Jak\u00F2b pa t\u0027 konnen Rach\u00E8l te v\u00F2l\u00E8 ti zid\u00F2l kay yo.",
    "Laban antre anba tant Jak\u00F2b la, li chache, li ale anba tant Leya a, apre sa anba tant de s\u00E8vant yo, li pa jwenn anyen. Li soti anba tant Leya a, li antre anba tant Rach\u00E8l. la.",
    "Rach\u00E8l menm te pran ti zid\u00F2l kay yo, li te mete yo anba apar\u00E8y chamo a, epi li chita sou yo. Laban menm chache tout anba tant lan, li pa jwenn anyen.",
    "Rach\u00E8l di papa l\u0027 konsa: -Si ou w\u00E8 mwen pa ka leve kanpe devan ou, ou pa bezwen fache non. Se lalen mwen mwen genyen. Se konsa Laban fouye toupatou, li pa jwenn ti zid\u00F2l kay li yo.",
    "L\u00E8 sa a, Jak\u00F2b move sou Laban. Li pete yon kabouyay ak li, li di l\u0027: -Ki krim mwen f\u00E8? Kisa m\u0027 f\u00E8 ki mal pou w\u0027ap pousib mwen konsa?",
    "Ou fin fouye tout zaf\u00E8 m\u0027 yo. Kisa ou jwenn ki pou ou? Mete l\u0027 la devan moun pa ou yo ak moun pa m\u0027 yo, pou yo ka di ki moun ki gen rezon!",
    "Sa f\u00E8 ventan depi m av\u00E8 ou. Mouton ou yo ak kabrit ou yo pa janm manke f\u00E8 pitit. Mwen pa janm manje yon ti bouk nan b\u00E8t ou yo.",
    "L\u00E8 b\u00E8t nan bwa touye yon mouton, mwen pa janm pote l\u0027 ba ou. Mwen te pran p\u00E8t la sou kont mwen. Ou te rann mwen reskonsab tout b\u00E8t yo v\u00F2l\u00E8, kit se lannwit, kit se lajounen.",
    "Lajounen, chal\u00E8 te fini av\u00E8 m\u0027. Lannwit, se te fredi, mwen pa t\u0027 kapab d\u00F2mi.",
    "Se konsa sa te ye pandan tout ventan mwen pase lakay ou yo. Mwen travay pandan kat\u00F2zan pou de pitit fi ou yo. Apre sa, mwen f\u00E8 sizan ank\u00F2 ap travay pou bann b\u00E8t ou yo. Atousa, ou jwenn mwayen chanje paw\u00F2l dis fwa l\u00E8 l\u00E8 a rive pou ou peye m\u0027.",
    "Si Bondye papa m\u0027 lan, Bondye Abraram lan, Bondye Izarak respekte a, pa t\u0027 la av\u00E8k mwen, koulye a ou ta voye m\u0027 ale yon men devan yon men d\u00E8y\u00E8. Men Bondye w\u00E8 tout traka mwen bay t\u00E8t mwen, li w\u00E8 travay mwen f\u00E8, se konsa y\u00E8 swa li rann jijman li.",
    "Laban reponn Jak\u00F2b: -Fi sa yo se pitit mwen yo ye. Timoun sa yo, se pa m\u0027 yo ye. Bann b\u00E8t sa yo se pou mwen yo ye. tout sa ou w\u00E8 la a, se pou mwen yo ye. Bon, kisa m\u0027 ka f\u00E8 koulye a pou pitit fi mwen yo ak pou pitit pitit mwen yo?",
    "Vini non. Annou pase yon kontra, mwen menm av\u00E8 ou. Ann kite yon mak ki va s\u00E8vi pou f\u00E8 nou toujou chonje kontra a.",
    "Jak\u00F2b pran yon gwo w\u00F2ch, li plante l\u0027 nan t\u00E8 a, li f\u00E8 l\u0027 rete kanpe tankou yon b\u00F2n.",
    "Epi, li di moun li yo: -Ranmase w\u00F2ch. Mesye yo ranmase w\u00F2ch, yo anpile yo f\u00E8 yon gwo pil. Apre sa, yo chita b\u00F2 pil w\u00F2ch la, yo manje.",
    "Laban rele pil w\u00F2ch la Jega Saadouta nan lang pa l\u0027, men Jak\u00F2b te rele l\u0027 nan lang pa l\u0027 Gal\u00E8d.",
    "Laban di: -Pil w\u00F2ch sa a va s\u00E8vi pou f\u00E8 nou tout de toujou chonje kontra a. Se pout\u00E8t sa yo rele kote sa a Gal\u00E8d.",
    "Laban di ank\u00F2: -Se pou Bondye voye je sou nou tout de l\u00E8 nou fin separe. Se konsa yo rele kote sa a Mispa.",
    "Laban pale ank\u00F2, li di: -Si ou maltrete pitit fi mwen yo, si ou pran l\u00F2t fanm ank\u00F2 sou yo, konnen ou p\u0027ap annaf\u00E8 ak yon moun tankou nou tande. Atansyon, men se ak Bondye menm, ki temwen sa nou sot f\u00E8 a, w\u0027ap annaf\u00E8.",
    "Laban di Jak\u00F2b ank\u00F2: -Men pil w\u00F2ch mwen mete pou separe nou an. Men b\u00F2n ou plante a la.",
    "Ni pil w\u00F2ch yo ni b\u00F2n lan ap s\u00E8vi yon mak. Mwen pa gen dwa depase l\u0027 pou m\u0027 vin atake ou, ni ou pa gen dwa depase l\u0027 pou ou vin atake m\u0027.",
    "Se pou Bondye Abraram lan, Bondye Nak\u00F2 a, Bondye papa yo a, mete rezon nan mitan nou. L\u00E8 sa a, Jak\u00F2b s\u00E8mante nan non Bondye Izarak, papa l\u0027 respekte a.",
    "Apre sa, li touye yon b\u00E8t, li ofri l\u0027 bay Bondye sou m\u00F2n lan, epi li envite moun pa l\u0027 yo vin manje. L\u00E8 yo fin manje, yo pase nwit la sou m\u00F2n lan.",
    "Nan denmen maten byen bon\u00E8, Laban leve, li bo pitit pitit li yo ak pitit fi li yo. Li beni yo. Apre sa, li pati, li tounen lakay li."
  ],
  [
    "Jak\u00F2b menm ale chemen chemen l\u0027. Li kontre k\u00E8k zanj Bondye sou wout li.",
    "L\u00E8 li w\u00E8 yo, li di: -Sa se lame Bondye a. Se konsa li rele kote a Manayim.",
    "Jak\u00F2b voye k\u00E8k komisyon\u00E8 devan al jwenn Ezaou, fr\u00E8 li a, nan peyi Seyi, kote Edon te rete a.",
    "Men sa li ba yo l\u00F2d pou yo di: -Men sa n\u0027a di Ezaou, m\u00E8t mwen: Jak\u00F2b, n\u00E8g pa ou la, voye di ou konsa, li te pase tout tan sa a lakay Laban. Se pout\u00E8t sa li te pran tout reta sa a pou l\u0027 tounen.",
    "Li gen b\u00E8f, bourik, mouton, kabrit, domestik ak s\u00E8vant. Li voye di ou sa pou ou ka f\u00E8 pa l\u0027.",
    "L\u00E8 mesaje yo tounen vin jwenn Jak\u00F2b, yo di l\u0027: -Nou t ale kote Ezaou, fr\u00E8 ou la. Koulye a li gen tan sou wout pou l\u0027 vin kontre ou. Li gen katsan (400) moun ak li.",
    "Jak\u00F2b te p\u00E8 anpil. Li te boulv\u00E8se. Li pran moun ki te av\u00E8 l\u0027 yo, li f\u00E8 yo f\u00E8 de p\u00F2syon. Li f\u00E8 menm bagay la ak mouton, b\u00E8f, chamo li te genyen yo.",
    "Li t\u0027ap di nan k\u00E8 l\u0027: -Si Ezaou vin atake yon p\u00F2syon, l\u00F2t p\u00F2syon an va gen tan chape.",
    "Jak\u00F2b lapriy\u00E8, li di: -O Bondye Abraram granpapa m\u0027 lan, Bondye Izarak papa m\u0027 lan! O Sey\u00E8, ou menm ki te di m\u0027 tounen nan peyi m\u0027 kote m\u0027 te f\u00E8t la! W\u0027a f\u00E8 tout bagay mache byen pou mwen.",
    "Mwen menm k\u0027ap s\u00E8vi ou la, mwen pa w\u00E8 poukisa ou f\u00E8 m\u0027 tout fav\u00E8 sa yo, poukisa ou toujou kenbe paw\u00F2l ou av\u00E8 m\u0027. L\u00E8 m\u0027 t\u0027ap trav\u00E8se larivy\u00E8 Jouden, se annik yon baton mwen te gen nan men m\u0027. Koulye a m\u0027ap tounen, mwen t\u00E8lman genyen, mwen ka separe yo f\u00E8 de p\u00F2syon.",
    "Tanpri, delivre m\u0027 non anba men Ezaou, fr\u00E8 mwen an! Mwen p\u00E8 pou l\u0027 pa vin atake nou, pou l\u0027 pa touye ata fanm yo ak timoun yo.",
    "Chonje sa ou te di m\u0027 lan: M\u0027ap f\u00E8 tout bagay mache byen pou ou. M\u0027ap si t\u00E8lman ba ou pitit pitit, moun p\u0027ap ka konte yo. Y\u0027ap tankou grenn sab b\u00F2 lanm\u00E8.",
    "Jak\u00F2b rete pase nwit la kote l\u0027 te ye a. Apre sa, nan sa l\u0027 te gen av\u00E8 l\u0027 yo, li chwazi ladan yo pou f\u00E8 Ezaou, fr\u00E8 l\u0027 la, kado.",
    "Li pran desan (200) fenm\u00E8l kabrit ak vin bouk, desan fenm\u00E8l mouton ak vin belye,",
    "trant fenm\u00E8l chamo nouris ak tout ti chamo yo d\u00E8y\u00E8 yo, karant manman b\u00E8f, dis towo, vin fenm\u00E8l bourik ak dis mal bourik.",
    "Li pran b\u00E8t yo, li mete chak kalite apa, li renm\u00E8t chak kalite bay yonn nan domestik li yo. Li di yo konsa: -Pran devan mwen. Chak moun ap kite yon distans nan mitan b\u00E8t pa l\u0027 yo ak b\u00E8t ki devan l\u0027 yo.",
    "Epi li pase premye a l\u00F2d sa a: -L\u00E8 Ezaou, fr\u00E8 m\u0027 lan, va kontre ou, l\u0027ap mande ou: Kil\u00E8s ki m\u00E8t ou? Kote ou prale? Pou ki moun b\u00E8t sa yo w\u0027ap pouse devan ou konsa a?",
    "W\u0027a reponn li: Se pou Jak\u00F2b, n\u00E8g pa ou la. Se yon kado li voye bay Ezaou, m\u00E8t mwen an. Li menm, li d\u00E8y\u00E8, l\u0027ap vini.",
    "Li pase dezy\u00E8m lan, twazy\u00E8m lan ak tout l\u00F2t moun ki t\u0027ap mache d\u00E8y\u00E8 b\u00E8t yo menm l\u00F2d la. -Men sa nou gen pou n\u0027 di Ezaou, l\u00E8 nou kontre l\u0027.",
    "Se pou nou di: Wi, Jak\u00F2b, n\u00E8g pa ou la, ap vin d\u00E8y\u00E8 nou pye pou pye. Jak\u00F2b t\u0027ap di nan k\u00E8 l\u0027. Av\u00E8k tout kado m\u0027ap voye devan m\u0027 lan, m\u0027ap f\u00E8 k\u00E8 l\u0027 kontan. Konsa, l\u00E8 n\u0027a kontre, ou pa janm konnen, li ka f\u00E8 pa m\u0027.",
    "Moun yo pran devan ak kado yo. Men Jak\u00F2b rete d\u00E8y\u00E8, li pase nwit la kote l\u0027 te ye a.",
    "Menm jou lannwit sa a, Jak\u00F2b leve, li pran de madanm li yo, de s\u00E8vant li yo ak onz pitit gason li yo, li janbe l\u00F2t b\u00F2 larivy\u00E8 Jab\u00F2k, nan pas la.",
    "Apre li fin f\u00E8 yo janbe larivy\u00E8 a, li f\u00E8 janbe tout sa li te genyen tou.",
    "Men li menm, li te rete pou kont li d\u00E8y\u00E8. L\u00E8 sa a, gen yon moun ki mare batay ak li, yo goumen jouk devanjou.",
    "L\u00E8 nonm lan w\u00E8 li pa t\u0027 ka bat li, li bay Jak\u00F2b yon kou nan ren l\u0027. Se konsa zo ren l\u0027 dejwente pandan yo t\u0027ap goumen an.",
    "Nonm lan di l\u0027: -Kite m\u0027 ale, paske bajou pral kase. Jak\u00F2b reponn li: -Si ou pa beni mwen, mwen p\u0027ap kite ou ale.",
    "Nonm lan di: -Ki jan ou rele? Li reponn: -Jak\u00F2b.",
    "Nonm lan di l\u0027: -Yo p\u0027ap rele ou Jak\u00F2b ank\u00F2. Y\u0027ap rele ou Izray\u00E8l, paske ou goumen ak Bondye, ou goumen ak moun, se ou menm ki genyen batay la.",
    "Jak\u00F2b mande l\u0027: -Tanpri, di m\u0027 ki jan ou rele? Li reponn: -Poukisa w\u0027ap mande m\u0027 ki jan mwen rele? Apre sa li beni Jak\u00F2b.",
    "Jak\u00F2b di konsa: -Mwen w\u00E8 Bondye, mwen pa mouri. Se konsa, li rele kote l\u0027 te ye a Peny\u00E8l.",
    "Sol\u00E8y te gen tan ap leve l\u00E8 Jak\u00F2b kite Peny\u00E8l, li t\u0027ap bwete pout\u00E8t ren li.",
    "Se pout\u00E8t sa, jouk j\u00F2di a, pitit pitit Izray\u00E8l yo pa manje venn ki kenbe zo ren an, paske se sou venn sa a Bondye te frape Jak\u00F2b."
  ],
  [
    "Jak\u00F2b leve je l\u0027 gade, li w\u00E8 Ezaou ki t\u0027ap mache vin jwenn li av\u00E8k katsan moun d\u00E8y\u00E8 li. Li pran timoun yo, li separe yo, li bay Leya pa l\u0027 yo, li bay Rach\u00E8l pa l\u0027 yo, li bay de s\u00E8vant yo pa yo.",
    "Li mete de s\u00E8vant yo devan n\u00E8t ak pitit yo, Leya ak pitit li yo nan mitan, Rach\u00E8l ak Joz\u00E8f d\u00E8y\u00E8 n\u00E8t.",
    "Li menm, li pran mache devan yo tout. Li bese t\u00E8t li jouk at\u00E8 pandan s\u00E8t fwa, jouk li rive toupre Ezaou, fr\u00E8 li a.",
    "Ezaou menm kouri al kontre l\u0027, li pase bra l\u0027 nan kou l\u0027, li bat do l\u0027, li bo li. Epi yo tout de yo pran kriye.",
    "L\u00E8 Ezaou voye je l\u0027 gade, li w\u00E8 medam yo ak timoun yo. Li di: -Ki moun sa yo ki av\u00E8 ou la a? Jak\u00F2b reponn li: -tout se pitit Sey\u00E8 a bay n\u00E8g pa ou la.",
    "L\u00E8 sa a, s\u00E8vant yo pwoche ak timoun yo, yo bese t\u00E8t yo jouk at\u00E8 devan Ezaou.",
    "Apre sa, Leya pwoche ak timoun pa l\u0027 yo, yo bese t\u00E8t yo tout devan li. And\u00E8nye n\u00E8t, Joz\u00E8f ak Rach\u00E8l pwoche, yo bese t\u00E8t yo tout devan li.",
    "Ezaou mande l\u0027: -Moun mwen kontre pi devan an, poukisa ou te voye yo? Jak\u00F2b reponn li: -Se pou m\u0027 te ka f\u00E8 k\u00E8 ou kontan.",
    "Ezaou di l\u0027: -Fr\u00E8 mwen, mwen gen tout sa m\u0027 bezwen. Ou m\u00E8t kenbe tou sa ou genyen pou ou.",
    "Jak\u00F2b reponn li: -Non. Si ou kontan w\u00E8 m\u0027 tout bon, tanpri, asepte kado m\u0027ap ba ou yo. Paske, l\u00E8 mwen kontre ou, se tankou si m\u0027 te w\u00E8 figi Bondye. Gade jan ou resevwa m\u0027 byen.",
    "Tanpri, asepte kado m\u0027ap ba ou yo, paske Bondye te beni m\u0027 anpil. Mwen pa manke anyen. Jak\u00F2b f\u00F2se Ezaou sit\u00E8lman, bout pou bout, Ezaou asepte.",
    "Li di: -Bon. Ann pati. Ann ale. M\u0027ap pran devan ou.",
    "Men Jak\u00F2b reponn li: -M\u00E8t mwen, ou konnen jan timoun yo f\u00E8b. Epi, f\u00F2k mwen pa bliye fenm\u00E8l mouton ak manman b\u00E8f yo ki nouris. Si m\u0027 f\u00E8 yo mache tw\u00F2p yon s\u00E8l jou, se kont pou yo tout mouri.",
    "Tanpri, m\u00E8t mwen, ou m\u00E8t pran devan n\u00E8g pa ou la, mwen menm m\u0027ap vin d\u00E8y\u00E8 ti pa ti pa, jan b\u00E8t yo ak timoun yo ka mache, jouk m\u0027a rive lakay ou nan peyi Seyi.",
    "Ezaou di l\u0027: -Bon. m\u0027a kite k\u00E8k moun nan moun pa m\u0027 yo av\u00E8 ou? Jak\u00F2b reponn: -Se pa neses\u00E8. Yon s\u00E8l bagay mwen mande, se pou m\u00E8t mwen bliye tout bagay.",
    "Menm jou a, Ezaou pati tounen nan peyi Seyi.",
    "Jak\u00F2b menm pati pou Souk\u00F2t. L\u00E8 li rive la, li bati yon kay pou li ak yon pak pou b\u00E8t li yo. Se sak f\u00E8 yo rele kote sa a Souk\u00F2t.",
    "L\u00E8 Jak\u00F2b tounen soti Mezopotami, li rive anbyen lavil Sich\u00E8m, nan peyi Kanaran. Li moute tant li sou moso t\u00E8 ki anfas lavil la.",
    "Li achte moso t\u00E8 kote li te moute tant li a pou san (100) py\u00E8s lajan nan men pitit Am\u00F2 yo. Se Am\u00F2 sa a ki te papa Sich\u00E8m.",
    "Jak\u00F2b bati yon lot\u00E8l la tou. Li rele l\u0027: Bondye se Bondye Izray\u00E8l la."
  ],
  [
    "Dena, pitit fi Leya te f\u00E8 pou Jak\u00F2b la, te soti al rann medam peyi a vizit.",
    "L\u00E8 sa a, Sich\u00E8m, pitit Am\u00F2, moun Evi a, te ch\u00E8f nan kanton an. L\u00E8 li w\u00E8 Dena, li mete men sou li, li f\u00E8 kadejak sou li.",
    "Men Sich\u00E8m te tonbe damou pou Dena, pitit fi Jak\u00F2b la. Li te pale dous ak tifi a, paske li te renmen l\u0027.",
    "Sich\u00E8m di Am\u00F2, papa l\u0027: -Al mande pou fi sa a pou mwen.",
    "Jak\u00F2b vin konnen Sich\u00E8m te f\u00E8 kadejak sou Dena, pitit fi li a. Men, paske pitit gason l\u0027 yo te nan savann ak b\u00E8t yo, li pa di anyen jouk l\u00E8 yo tounen.",
    "Am\u00F2, papa Sich\u00E8m, ale b\u00F2 kot Jak\u00F2b pou f\u00E8 yon pale sou sa av\u00E8 l\u0027.",
    "L\u00E8 sa a, pitit gason Jak\u00F2b yo t\u0027ap tounen soti nan savann. L\u00E8 yo pran nouv\u00E8l la, yo te move, yo te fache anpil, paske Sich\u00E8m te f\u00E8 yon bagay grav: li te avili moun Izray\u00E8l yo l\u00E8 l\u0027 te f\u00E8 kadejak sou pitit fi Jak\u00F2b la. Bagay konsa pa t\u0027 dwe f\u00E8t.",
    "Am\u00F2 di yo konsa: -Pitit gason m\u0027 lan, Sich\u00E8m, fin fou pou fi nou an. Tanpri, kite li marye av\u00E8 l\u0027.",
    "Ann pase kontra yonn ak l\u00F2t pou nou zanmi. n\u0027a ban nou nan pitit fi nou yo pou madanm pitit gason nou yo. n\u0027a pran nan pitit fi nou yo pou madanm pitit gason nou yo.",
    "Konsa n\u0027a rete ansanm ak nou nan peyi a. n\u0027a rete kote nou vle, n\u0027a f\u00E8 k\u00F2m\u00E8s jan nou vle, n\u0027a achte t\u00E8 nou vle.",
    "Apre sa, Sich\u00E8m di papa ak fr\u00E8 Dena yo: -F\u00E8 m\u0027 fav\u00E8 sa a, tanpri. m\u0027a ban nou tout sa nou vle.",
    "Di m\u0027 kisa pou m\u0027 f\u00E8 nou kado. Nou m\u00E8t mande m\u0027 nenp\u00F2t ki gwo pri pou maryaj la. M\u0027ap ban nou tout sa n\u0027a mande m\u0027. Men, se pou nou dak\u00F2. Kite m\u0027 marye ak fi a.",
    "Men pitit gason Jak\u00F2b yo bay Sich\u00E8m ak Am\u00F2, papa li, yon repons pou woule yo. Paske Sich\u00E8m te avili s\u00E8 yo a, yo t\u0027ap pare yon move kou pou yo.",
    "Yo di yo: -Nou pa ka kite s\u00E8 nou an marye ak yon nonm ki pa sikonsi. Se va yon avilisman pou nou.",
    "N\u0027ap dak\u00F2 nan yon s\u00E8l kondisyon. Se pou nou vin menm jan ak nou, se pou tout gason nan kanton an sikonsi tankou nou.",
    "L\u00E8 sa a at\u00F2, n\u0027a kite s\u00E8 nou an marye av\u00E8 ou. Nou menm tout n\u0027a ka marye ak pitit fi ou yo. n\u0027a rete nan peyi a ansanm ansanm, n\u0027a tounen yon s\u00E8l p\u00E8p.",
    "Men, si nou pa dak\u00F2 ak kondisyon sa a, si nou pa vle pou yo sikonsi nou, n\u0027ap pran s\u00E8 nou an, epi nou pral f\u00E8 wout nou.",
    "Am\u00F2 ak Sich\u00E8m, pitit gason l\u0027 lan, tonbe dak\u00F2 ak yo pou kondisyon an.",
    "Se konsa jenn gason an te prese f\u00E8 sa yo te mande l\u0027 f\u00E8 a, paske li te renmen pitit fi Jak\u00F2b la anpil. tout moun kay papa l\u0027 te konsidere l\u0027 anpil.",
    "Am\u00F2 ak Sich\u00E8m, pitit gason l\u0027 lan, al nan p\u00F2tay lavil la, kote tout moun yo te konn reyini, yo pale ak moun peyi a. Yo di yo:",
    "-Mesye sa yo, se pa moun ki vin pou kont. Ann kite yo rete nan peyi a. Ann kite yo f\u00E8 trafik yo. Peyi a gen kont plas pou yo. Ann marye ak pitit fi yo, ann kite yo marye ak pitit fi nou yo.",
    "Mesye sa yo dak\u00F2 pou yo rete ansanm ak nou, pou nou f\u00E8 yon s\u00E8l p\u00E8p. Men yo pase yon kondisyon: se pou tout gason nan mitan nou sikonsi, menm jan yo menm yo sikonsi a.",
    "Konsa, tout b\u00E8t yo, tout byen yo, tout zannimo yo ap vin pou nou yon l\u00E8. Se asepte pou n\u0027 asepte kondisyon an pou yo ka rete viv ansanm ak nou.",
    "tout moun ki te reyini b\u00F2 p\u00F2tay lavil la te tonbe dak\u00F2 ak sa Am\u00F2 ak Sich\u00E8m, pitit li a, te di yo. Se konsa yo sikonsi tout gason ki te la b\u00F2 p\u00F2tay lavil la.",
    "Twa jou apre, mesye yo t\u0027ap soufri ak sikonsizyon an toujou l\u00E8 de nan pitit gason Jak\u00F2b yo, Simeyon ak Levi, fr\u00E8 menm manman ak Dena yo, pran nepe yo, yo antre nan lavil la san pesonn pa sisp\u00E8k anyen, yo touye tout gason yo.",
    "Yo touye Am\u00F2 ak Sich\u00E8m, pitit gason l\u0027 lan, yo pran Dena, yo f\u00E8 l\u0027 kite kay Sich\u00E8m lan, y al f\u00E8 wout yo av\u00E8 l\u0027.",
    "L\u00F2t pitit Jak\u00F2b yo menm jete k\u00F2 yo sou kadav yo, yo piye lavil la byen piye, paske moun lavil la te avili s\u00E8 yo a.",
    "Apre sa, yo pran tout b\u00E8t, tout b\u00E8f, tout bourik ak tout sa ki te nan lavil la ak nan jaden yo.",
    "Yo pran tout rich\u00E8s ak tout sa ki te nan kay mesye yo pote ale, yo f\u00E8 tout pitit yo ak tout medam yo prizonye.",
    "Apre sa, Jak\u00F2b rele Simeyon ak Levi, li di yo: -Gade nan ki traka nou mete m\u0027. Koulye a, moun ki rete nan peyi a, moun Kanaran yo ak moun Perezi yo, pral rayi m\u0027. Mwen pa gen anpil moun. Si yo mete ansanm sou do mwen pou atake m\u0027, y\u0027ap touye m\u0027 ansanm ak tout moun lakay mwen.",
    "Men Simeyon ak Levi reponn: -At\u00F2, se pou nou te kite yo trete s\u00E8 nou an tankou nenp\u00F2t jenn\u00E8s!"
  ],
  [
    "Bondye di Jak\u00F2b: -Leve non, moute al Bet\u00E8l, epi rete la. Bati yon lot\u00E8l la pou Bondye ki te par\u00E8t devan ou lan, l\u00E8 ou t\u0027ap kouri pou Ezaou, fr\u00E8 ou la.",
    "Se konsa Jak\u00F2b rele fanmi l\u0027 yo ansanm ak tout l\u00F2t moun ki av\u00E8 l\u0027 yo. li di yo: -Pran tout l\u00F2t bondye etranje n\u0027ap s\u00E8vi yo, voye yo jete. Mete nou nan kondisyon pou s\u00E8vi Bondye. Mete rad n\u00E8t sou nou.",
    "Nou pral kite kote nou ye a, nou pral Bet\u00E8l, kote mwen pral bati yon lot\u00E8l pou Bondye ki te reponn lapriy\u00E8 m\u0027 l\u00E8 m\u0027 te anba tray la, pou Bondye ki te la av\u00E8k mwen kote m\u0027 pase nan vwayaj mwen te f\u00E8 a.",
    "Se konsa yo renm\u00E8t Jak\u00F2b tout bondye etranje yo te gen nan men yo ansanm ak tout zanno yo te gen nan z\u00F2r\u00E8y yo. Jak\u00F2b antere tout sa anba pye bwadchenn ki te toupre lavil Sich\u00E8m lan.",
    "Apre sa, yo pati. tout moun ki te rete nan z\u00F2n lan te vin p\u00E8 Bondye anpil. Yo yonn pa leve al rapouswiv pitit Jak\u00F2b yo.",
    "Jak\u00F2b rive ansanm ak tout moun ki te av\u00E8 l\u0027 yo lavil Louz, nan peyi Kanaran. Se lavil sa a yo rele Bet\u00E8l tou.",
    "Li bati yon lot\u00E8l la, li rele kote a Bet\u00E8l, paske se la Bondye te par\u00E8t devan li l\u00E8 li t\u0027ap kouri pou fr\u00E8 l\u0027 la.",
    "L\u00E8 sa a, Debora, b\u00F2n Rebeka a, mouri. Yo antere l\u0027 pi ba Bet\u00E8l, anba pye bwadchenn lan. Se konsa yo rele pye bwadchenn lan: chenn dlo nan je a.",
    "L\u00E8 Jak\u00F2b te tounen soti Mezopotami, Bondye par\u00E8t ank\u00F2 devan li, li beni li.",
    "Bondye di l\u0027 konsa: -Yo rele ou Jak\u00F2b pa sa? Men, yo p\u0027ap rele ou Jak\u00F2b ank\u00F2, y\u0027a rele ou Izray\u00E8l. Depi l\u00E8 sa a, se Izray\u00E8l yo rele l\u0027 vre.",
    "Bondye di l\u0027 ank\u00F2: -Se mwen menm Bondye ki gen tout pouvwa a. W\u0027ap gen anpil pitit ak pitit pitit. Gen ladan yo k\u0027ap wa. W\u0027ap si t\u00E8lman gen anpil pitit pitit, y\u0027a tounen yon kantite nasyon.",
    "Peyi mwen te bay Abraram ak Izarak la, m\u0027ap ba ou li tou. Apre sa, m\u0027ap bay pitit pitit ou yo li.",
    "Apre sa, Bondye kite l\u0027 kote li t\u0027ap pale ak li a, li moute nan sy\u00E8l.",
    "Jak\u00F2b pran yon gwo w\u00F2ch, li plante l\u0027 pou l\u0027 make kote Bondye te pale av\u00E8k li a. Li pran diven, li wouze w\u00F2ch la, apre sa li vide lwil sou li.",
    "Li rele kote Bondye te pale av\u00E8 l\u0027 la Bet\u00E8l.",
    "Apre sa, yo pati yo kite Bet\u00E8l. Yo pa t\u0027 tw\u00F2 lwen rive lavil Efrata l\u00E8 l\u00E8 a te rive pou Rach\u00E8l akouche. Li t\u0027ap soufri anpil.",
    "L\u00E8 doul\u00E8 a te pi r\u00E8d, fanmchay la di l\u0027: -Ou pa bezwen p\u00E8. Ou f\u00E8 yon pitit gason ank\u00F2.",
    "Rach\u00E8l tapral mouri, li t\u0027ap rann d\u00E8nye souf li l\u00E8 li rele pitit la Bennoni. Men papa a rele l\u0027 Benjamen.",
    "Rach\u00E8l mouri, yo antere l\u0027 sou wout lavil Efrata. Se lavil sa a yo rele Betley\u00E8m lan tou.",
    "Jak\u00F2b make tonm lan ak yon gwo w\u00F2ch: yo rele l\u0027 Moniman tonm Rach\u00E8l la. W\u00F2ch la la jouk j\u00F2di a.",
    "Apre sa, Izray\u00E8l pati, li al moute tant li l\u00F2t b\u00F2 Migdaled\u00E8.",
    "Antan Jak\u00F2b t\u0027ap viv nan peyi sa a, Woubenn al kouche ak Bila, yonn nan fanm papa l\u0027 yo. Izray\u00E8l vin konn sa, li te fache anpil. Jak\u00F2b te gen douz pitit gason.",
    "Men non pitit Leya te f\u00E8 pou li yo: Woubenn, premye pitit gason l\u0027 lan, Simeyon, Levi, Jida, Isaka ak Zabilon.",
    "Men non pitit Rach\u00E8l te f\u00E8 pou li yo: Joz\u00E8f ak Benjamen.",
    "Men non pitit Bila, s\u00E8vant Rach\u00E8l la, te f\u00E8 pou li yo: Dann ak N\u00E8ftali.",
    "Men non pitit Zilpa, s\u00E8vant Leya a, te f\u00E8 pou li yo: Gad ak As\u00E8. Se tout pitit gason sa yo Jak\u00F2b te genyen antan li te nan peyi Mezopotami.",
    "Jak\u00F2b al w\u00E8 papa l\u0027 Izarak, nan Manmre (yo rele kote sa a Kija aba tou, ou ank\u00F2 Ebwon). Se la Abraram ak Izarak te pase tout lavi yo.",
    "Izarak te gen sankatreven lanne sou t\u00E8t li",
    "l\u00E8 li mouri. Li te fin granmoun, li te w\u00E8 kont jou li l\u00E8 l\u0027 al jwenn moun li yo ki te mouri deja. Ezaou ak Jak\u00F2b, pitit gason l\u0027 yo, antere li."
  ],
  [
    "Men pitit pitit Ezaou yo. Se Ezaou sa a yo te rele Edon.",
    "Ezaou te chwazi fi nan moun peyi Kanaran yo pou madanm. Yonn te rele Ada. Se te pitit fi Elon, yon moun Et. Yon l\u00F2t te rele Olibama, pitit fi Ana, ki li menm te pitit fi Zibeyon, yon moun Evi.",
    "Li te marye tout ak Basmat, pitit fi Izmay\u00E8l la, s\u00E8 Nebaj\u00F2t.",
    "Se Ada ki te f\u00E8 Elifaz pou Ezaou. Basmat te f\u00E8 Reouy\u00E8l,",
    "Olibama menm te f\u00E8 Jeouch, Jalam epi Kore. Se tout pitit sa yo Ezaou te f\u00E8 antan li te nan peyi Kanaran.",
    "Yon jou, Ezaou pran madanm li yo, pitit gason l\u0027 yo, pitit fi li yo, tout moun ki te lakay li, tout mouton l\u0027 yo, tout kabrit li yo ansanm ak tou sa li te genyen nan peyi Kanaran, li pati pou yon l\u00F2t peyi byen lwen Jak\u00F2b, fr\u00E8 li.",
    "Li te f\u00E8 sa paske t\u00E8 kote li t\u0027ap viv ansanm ak Jak\u00F2b, fr\u00E8 l\u0027 la, te vin tw\u00F2 piti pou yo. Yo te vin gen tw\u00F2p b\u00E8t, yo pa t\u0027 kapab rete ansanm ank\u00F2 menm kote a.",
    "Se konsa Ezaou, yo rele Edon tou, al rete nan m\u00F2n Seyi.",
    "Men pitit pitit Ezaou, papa moun Edon yo ki rete nan m\u00F2n Seyi a.",
    "Men non pitit gason Ezaou yo: Se te Elifaz, pitit Ada, madanm Ezaou, ak Reouy\u00E8l, pitit Basmat, madanm Ezaou tou.",
    "Men non pitit gason Elifaz yo: Se te Teman, Oma, Zefo, Gayetan ak Kenaz.",
    "Elifaz, pitit Ezaou a, te gen yon fanm kay yo te rele Timna. Se li ki manman Amal\u00E8k. Sa yo se tout pitit pitit gason Ada, madanm Ezaou.",
    "Men non pitit gason Reouy\u00E8l yo: Se te Naat, Zerak, Chanma ak Miza. Sa yo se pitit pitit gason Basmat, madanm Ezaou.",
    "Men non pitit gason Olibama, madanm Ezaou, te f\u00E8 pou li: Jeouch, Jalam ak Kore. Olibama te pitit fi Ana, pitit fi Zibeyon.",
    "Men ch\u00E8f branch fanmi pitit pitit Ezaou yo. Men non tout pitit gason Elifaz, premye pitit gason Ezaou a: Se te Teman, Oma, Zefo, Kenaz,",
    "Kore, Gayetan ak Amal\u00E8k. Yo tout te ch\u00E8f. Se pitit Elifaz sa yo ki te ch\u00E8f nan peyi Edon an: Yo tout se pitit pitit Ada yo ye.",
    "Men non pitit gason Reouy\u00E8l, pitit gason Ezaou a: Se te Naat, Zerak, Chanma ak Miza. Yo tout te ch\u00E8f tou. Se pitit Reouy\u00E8l sa yo ki te ch\u00E8f nan peyi Edon an. Yo tout se pitit pitit Basmat, madanm Ezaou, yo ye.",
    "Men non tout pitit gason Olibama, madan Ezaou: Se te Jeouch, Jalam ak Kore. Yo tout te ch\u00E8f. Se ch\u00E8f sa yo ki te pitit Olibama, madan Ezaou. Olibama te pitit fi Ana.",
    "Se te non tout pitit pitit Ezaou yo sa. Yo te rele Ezaou Edon tou. Se yo ki te ch\u00E8f branch fanmi yo.",
    "Men non tout pitit gason Seyi, moun peyi Ori. Se yo menm ki rete nan peyi a depi lontan. Se Lotan, Chobal, Zibeyon, Ana,",
    "Dichon, Ez\u00E8 ak Dichan. Se ch\u00E8f moun peyi Ori yo sa. Yo se pitit gason Seyi nan peyi Edon.",
    "Men non pitit Lotan yo: Se te Ori ak Eman. Timna te s\u00E8 Lotan.",
    "Men non pitit Chobal yo: Se te Alvan, Manaat, Ebal, Chefo ak Anam.",
    "Men non pitit Zibeyon yo: Se te Aja ak Ana. Se Ana sa a ki te jwenn sous dlo cho yo nan dez\u00E8 a, l\u00E8 l\u0027 t\u0027ap gade bourik Zibeyon, papa l\u0027 yo.",
    "Men non pitit Ana yo: Se te Dichon, yon gason ak Olibama, yon fi.",
    "Men non pitit gason Dichon yo: Se te Emdan, Echban, Jitran ak Keran.",
    "Men non pitit gason Ez\u00E8 yo: Se te Bilan, Zavan ak Akan.",
    "Men non pitit gason Dichan yo: Ouz ak Aran.",
    "Men non ch\u00E8f moun peyi Ori yo: Se te Lotan, Chobal, Zibeyon, Ana,",
    "Dichon, Ez\u00E8, Dichan. Se te tout ch\u00E8f moun Ori yo sa. Se yo ki te ch\u00E8f branch fanmi moun Ori yo nan peyi Seyi.",
    "Men wa ki te gouv\u00E8nen peyi Edon an, anvan te gen ankenn wa pou gouv\u00E8nen p\u00E8p Izray\u00E8l la.",
    "Bela, gason Bey\u00F2 a, t\u0027ap gouv\u00E8nen peyi Edon. Yo te rele lavil kote li te rete a Denaba.",
    "L\u00E8 Bela mouri, se Jobab, gason Zerak la, moun lavil Bozra, ki te gouv\u00E8nen nan plas li.",
    "L\u00E8 Jobab mouri, se Oucham, moun peyi Teman, ki te gouv\u00E8nen nan plas li.",
    "L\u00E8 Oucham mouri, se Adad, pitit gason Bedad la, ki te gouv\u00E8nen nan plas li. Se Adad sa a ki te bat moun peyi Madyan yo nan plenn Moab la. Yo te rele lavil kote li te rete a Avit.",
    "L\u00E8 Adad mouri, se Samla, moun Masreka, ki te gouv\u00E8nen nan plas li.",
    "L\u00E8 Samla mouri, se Sayil, moun lavil Reyob\u00F2t b\u00F2 gwo larivy\u00E8 Lefrat la, ki te gouv\u00E8nen nan plas li.",
    "L\u00E8 Sayil mouri, se Baalanan, pitit gason Akb\u00F2 a, ki te gouv\u00E8nen nan plas li.",
    "L\u00E8 Baalanan, pitit gason Akb\u00F2 a, mouri, se Ada ki te gouv\u00E8nen nan plas li. Yo te rele lavil kote li te rete a Paou. Madanm li te rele Metab\u00E8l. Se te pitit fi Matr\u00E8d ki pout\u00E8t pa l\u0027 t\u00E8 pitit fi Mezarab.",
    "Men lis non tout pitit Ezaou yo ki te ch\u00E8f ansanm ak non branch fanmi yo ak non kote yo te rete: Timna, Alva, Jet\u00E8t,",
    "Olibama, Ela, Penon,",
    "Kenaz, Teman, Mibza,",
    "Magdiy\u00E8l, Iram. Se non ch\u00E8f Edon yo sa ansanm ak non kote yo te rete nan peyi a. Se Ezaou ki papa yo tout nan peyi Edon."
  ],
  [
    "Men Jak\u00F2b rete rete l\u0027 nan peyi Kanaran kote papa l\u0027 te pase tout lavi l\u0027.",
    "Men istwa fanmi Jak\u00F2b la. Joz\u00E8f te yon jenn gason dis\u00E8tan. Li t\u0027ap gade mouton ak kabrit ansanm ak fr\u00E8 l\u0027 yo, pitit gason Bila ak Zilpa, fanm kay papa l\u0027 yo. Li te konn rap\u00F2te bay papa l\u0027 tout vye bagay yo t\u0027ap f\u00E8.",
    "Izray\u00E8l menm te renmen Joz\u00E8f plis pase tout l\u00F2t pitit li yo, paske li te fin granmoun l\u00E8 Joz\u00E8f te f\u00E8t. Li f\u00E8 yon b\u00E8l var\u00E8z long ak manch pou li.",
    "L\u00E8 fr\u00E8 l\u0027 yo w\u00E8 jan papa yo te renmen Joz\u00E8f plis pase yo, yo pran rayi l\u0027. Yo pa t\u0027 louvri bouch av\u00E8 l\u0027 san yo pa joure l\u0027.",
    "Yon jou, Joz\u00E8f f\u00E8 yon r\u00E8v. Li rakonte l\u0027 bay fr\u00E8 li yo. Sa te f\u00E8 yo rayi l\u0027 pi plis toujou.",
    "Li di yo: -Mesye, tande yon r\u00E8v mwen f\u00E8.",
    "Mwen w\u00E8 nou tout nou te nan jaden, chak moun t\u0027ap mare yon pak\u00E8t z\u00E8b. Pak\u00E8t mwen an rete konsa li kanpe tout dwat pou kont li, epi tout pak\u00E8t pa nou yo f\u00E8 wonn li, yo vin bese t\u00E8t devan pa m\u0027 lan tankou moun y\u0027ap salwe.",
    "Fr\u00E8 l\u0027 yo di l\u0027: -Anhan! Ou vle di ou pral ch\u00E8f nou, ou pral k\u00F2mande nou! Yo te vin rayi l\u0027 pi plis toujou pout\u00E8t r\u00E8v li te di yo li f\u00E8 a.",
    "Apre sa, Joz\u00E8f f\u00E8 yon l\u00F2t r\u00E8v ank\u00F2. Li rakonte l\u0027 bay fr\u00E8 li yo. Li di yo: -Mwen f\u00E8 yon l\u00F2t r\u00E8v. Mwen w\u00E8 sol\u00E8y la, lalen lan ansanm ak onz zetwal ki t\u0027ap bese t\u00E8t devan mwen.",
    "Li rakonte r\u00E8v la bay papa l\u0027 ansanm ak fr\u00E8 l\u0027 yo. Men papa a t\u0027ap rale z\u00F2r\u00E8y li, li t\u0027ap di l\u0027: -Ki kalite r\u00E8v w\u0027ap f\u00E8 konsa a? Koulye a, se pou mwen menm, manman ou ansanm ak onz fr\u00E8 ou yo, pou nou vin bese t\u00E8t devan ou?",
    "Fr\u00E8 Joz\u00E8f yo t\u0027ap f\u00E8 jalouzi, men papa l\u0027 t\u0027ap kalkile tout bagay sa yo nan t\u00E8t li.",
    "Fr\u00E8 Joz\u00E8f yo leve, y ale jouk Sich\u00E8m ak bann b\u00E8t papa yo pou f\u00E8 yo manje.",
    "Izray\u00E8l rele Joz\u00E8f, li di l\u0027 konsa: -Fr\u00E8 ou yo mennen b\u00E8t yo jouk Sich\u00E8m al manje. Vini non, m\u0027ap voye ou b\u00F2 kote yo pou mwen. Joz\u00E8f reponn: -Men mwen wi, papa.",
    "Izray\u00E8l di l\u0027 konsa: -Tanpri, ale we kouman fr\u00E8 ou yo ak b\u00E8t yo ye laba a. Apre sa, tounen vin pote nouv\u00E8l yo ban mwen. Konsa, se papa l\u0027 menm ki te f\u00E8 l\u0027 pati kite Fon Ebwon an. L\u00E8 Joz\u00E8f rive Sich\u00E8m,",
    "li p\u00E8di wout li nan savann lan, li kontre ak yon nonm ki mande l\u0027: -Kisa w\u0027ap chache konsa?",
    "Joz\u00E8f reponn li: -M\u0027ap chache fr\u00E8 m\u0027 yo. Tanpri, di m\u0027 ki kote yo mennen b\u00E8t yo al manje.",
    "Nonm lan di l\u0027: -Yo te isit la wi, men yo pati deja. Mwen tande yo t\u0027ap di yo pral Dotan. Joz\u00E8f pati d\u00E8y\u00E8 fr\u00E8 l\u0027 yo, li jwenn yo Dotan.",
    "Men, anvan Joz\u00E8f te rive, yo te gen tan w\u00E8 l\u0027 byen lwen ap vini. Yo f\u00E8 konplo pou yo touye l\u0027.",
    "Yonn di l\u00F2t: -Men nonm ki renmen f\u00E8 r\u00E8v la ap vini.",
    "Annou w\u00E8. N\u0027ap touye l\u0027, n\u0027ap jete kadav la nan yonn nan pi yo. Epi n\u0027a di se b\u00E8t nan bwa ki touye l\u0027. Konsa n\u0027a w\u00E8 si sa l\u0027 te w\u00E8 nan r\u00E8v li yo va rive vre.",
    "Woubenn t\u0027ap koute yo, li t\u0027ap chache yon jan pou sove Joz\u00E8f anba men yo. Li di yo: -Piga nou touye l\u0027.",
    "Pa f\u00E8 san koule. Ann voye l\u0027 jete nan pi sa a ki nan dez\u00E8 a. Men, pa leve men sou li. Li t\u0027ap di yo sa paske li te f\u00E8 lide sove l\u0027 anba men yo pou l\u0027 te voye l\u0027 tounen bay papa l\u0027.",
    "L\u00E8 Joz\u00E8f rive b\u00F2 kote fr\u00E8 l\u0027 yo, yo wete b\u00E8l var\u00E8z long ak manch ki te sou li a.",
    "Yo pran l\u0027, yo jete l\u0027 nan pi a. Pi a te vid, li pa t\u0027 gen dlo.",
    "Apre sa, yo chita pou yo manje. Pandan yo leve je yo, konsa yo w\u00E8 yon kolonn moun Izmay\u00E8l ki t\u0027ap vwayaje. Yo te soti Galarad. Chamo yo te chaje ak gonm bwa, lansan ak lami yo t\u0027ap pote al vann nan peyi Lejip.",
    "Jida di fr\u00E8 l\u0027 yo konsa: -Sa sa ap rap\u00F2te nou pou nou touye fr\u00E8 nou an epi apre sa pou nou kache sa?",
    "Annou vann li ak moun Izmay\u00E8l yo. Konsa nou p\u0027ap bezwen leve men nou sou li. Apre tou, se fr\u00E8 nou li ye, se menm san ak nou. Fr\u00E8 l\u0027 yo tonbe dak\u00F2.",
    "L\u00E8 machann Madyan yo vin ap pase, yo rale Joz\u00E8f moute sot nan pi a. Yo vann li ak moun Izmay\u00E8l yo pou vin py\u00E8s lajan. Moun Izmay\u00E8l yo menm mennen l\u0027 nan peyi Lejip.",
    "L\u00E8 Woubenn tounen nan pi a, li pa jwenn Joz\u00E8f ladan l\u0027. Sa te f\u00E8 l\u0027 lapenn anpil. Li chire rad ki te sou li a.",
    "Li tounen al jwenn fr\u00E8 li yo, li di yo: -Ti gason an pa nan pi a non! Kisa m\u0027 pral f\u00E8 koulye a?",
    "Yo touye yon bouk kabrit, yo pran b\u00E8l var\u00E8z Joz\u00E8f la, yo tranpe l\u0027 nan san an.",
    "Yo voye var\u00E8z la bay papa yo ak komisyon sa a: -Men sa nou jwenn. Gade w\u00E8 si se pa var\u00E8z pitit gason ou lan.",
    "Jak\u00F2b rekon\u00E8t rad la, li di: -Men wi, se var\u00E8z pitit gason m\u0027 lan. Se yon b\u00E8t nan bwa ki devore l\u0027. B\u00E8t la dech\u00E8piye l\u0027 n\u00E8t.",
    "Sa ou tande a, yon s\u00E8l lapenn pran Jak\u00F2b, li chire rad ki te sou li, li mare yon tanga sak nan ren li. Li pase k\u00E8k tan ap kriye pou pitit gason l\u0027 lan.",
    "tout l\u00F2t gason l\u0027 yo ansanm ak pitit fi l\u0027 yo te vin ba l\u0027 kouraj, men li te refize tande sa yo t\u0027ap di l\u0027. Li t\u0027ap plede repete: -M\u0027ap kriye pou pitit gason m\u0027 lan jouk m al jwenn li l\u00E8 m\u0027a mouri. Se konsa li t\u0027ap kriye pou pitit gason l\u0027 lan.",
    "Pandan tout tan sa a, moun Madyan yo te gen tan vann Joz\u00E8f nan peyi Lejip ak Potifa, yonn nan ch\u00E8f lame farawon an. Se li menm ki te k\u00F2mandan gad pal\u00E8 yo."
  ],
  [
    "L\u00E8 sa a, Jida kite fr\u00E8 l\u0027 yo, li al jwenn Ira, yon nonm lavil Adoulam.",
    "Antan li la, li w\u00E8 yon fi. Papa fi a te yon moun peyi Kanaran yo te rele Chwa. Jida marye ak fi a, li kouche av\u00E8 l\u0027.",
    "Madanm lan vin ansent, li f\u00E8 yon pitit gason. Jida rele pitit la Er.",
    "Madanm lan vin ansent ank\u00F2, li f\u00E8 yon l\u00F2t pitit gason, yo rele l\u0027 Onan.",
    "Li f\u00E8 yon l\u00F2t pitit gason ank\u00F2, yo rele l\u0027 Chela. Jida te lavil Kezib l\u00E8 madanm li f\u00E8 Chela.",
    "Jida chwazi yon fi yo rele Tama pou Er, premye pitit gason l\u0027 lan.",
    "Men Er, premye pitit Jida a, pa t\u0027 f\u00E8 Sey\u00E8 a plezi paske li te tw\u00F2 mechan. Se konsa Sey\u00E8 a te f\u00E8 l\u0027 mouri.",
    "L\u00E8 sa a, Jida di Onan: -Ale jwenn madanm fr\u00E8 ou la, kouche av\u00E8 l\u0027. Se devwa ou, paske ou se fr\u00E8 mari l\u0027 ki mouri. Konsa, w\u0027a f\u00E8 yon pitit pou fr\u00E8 ou pou non li pa p\u00E8di.",
    "Men Onan te konnen pitit la pa t\u0027ap pou li. Se konsa, chak fwa li kouche ak madanm fr\u00E8 li a, li voye at\u00E8 pou li pa t\u0027 f\u00E8 pitit pou fr\u00E8 li a.",
    "Sa l\u0027 t\u0027ap f\u00E8 a pa t\u0027 f\u00E8 Sey\u00E8 a plezi. Se konsa Sey\u00E8 a f\u00E8 l\u0027 mouri tou.",
    "L\u00E8 sa a, Jida di Tama, b\u00E8lfi li a: -Ou m\u00E8t tounen kay papa ou, rete v\u00E8v san marye jouk tan Chela, l\u00F2t gason m\u0027 lan, vin gran. Li te di l\u0027 sa paske li te p\u00E8 pou Chela pa t\u0027 mouri tankou fr\u00E8 l\u0027 yo. Tama menm tounen rete kay papa l\u0027.",
    "K\u00E8k tan apre sa, madanm Jida, pitit fi Chwa a, mouri. Apre Jida te fin f\u00E8 sa pou l\u0027 te f\u00E8 pou lanm\u00F2 a, li moute al Timna ansanm ak zanmi l\u0027 lan, Ira, moun Adoulam lan. Li tapral w\u00E8 moun ki t\u0027ap taye lenn mouton l\u0027 yo pou li.",
    "Yo f\u00E8 Tama konn sa, yo di l\u0027: -Gade. Men b\u00F2p\u00E8 ou ap moute al Timna, pou l\u0027 f\u00E8 taye lenn mouton li yo.",
    "Se konsa, Tama wete rad v\u00E8v ki te sou li a, li kouvri t\u00E8t li ak yon vwal, li al chita b\u00F2 p\u00F2tay lavil Enayim, sou chemen ki mennen Timna a. Li te w\u00E8 Chela te fin gran, men Jida pa t\u0027 pran l\u0027 bay Chela pou madanm.",
    "L\u00E8 Jida w\u00E8 l\u0027, li konprann se te yon jenn\u00E8s, paske figi l\u0027 te kouvri.",
    "li al jwenn li b\u00F2 chemen an, li di l\u0027: -vin non. Kite m\u0027 kouche av\u00E8 ou. Li pa t\u0027 konnen se b\u00E8lfi li li te ye. Tama di li: -Kisa w\u0027ap ban mwen pou m\u0027 kite ou kouche av\u00E8 m\u0027.",
    "Jida reponn li: -m\u0027a voye yon jenn kabrit ba ou nan b\u00E8t mwen yo. Tama di li: -Kisa w\u0027a ban m\u0027 kenbe jouk ou voye l\u0027 ban mwen.",
    "Jida reponn li: -Kisa ou vle m\u0027 ba ou kenbe? Tama di li: -Letanp ou a ak tout k\u00F2d li, ansanm ak baton ki nan men ou lan. Jida ba li yo. Li kouche ak li. Tama vin ansent pou li.",
    "Apre sa Tama leve, li al f\u00E8 wout li. Li wete vwal la, epi li mete rad v\u00E8v li sou li ank\u00F2.",
    "Jida voye zanmi l\u0027, moun lavil Adoulam lan, ak jenn kabrit la pou l\u0027 te ka reprann sa l\u0027 te bay fanm lan kenbe a. Men zanmi l\u0027 lan pa t\u0027 kapab jwenn fanm lan.",
    "Li mande mesye ki te la yo. Kote jenn\u00E8s ki te chita b\u00F2 chemen an, sou p\u00F2tay lavil Enayim lan? Yo reponn li: -Pa janm gen ankenn jenn\u00E8s b\u00F2 isit la.",
    "Li tounen al jwenn Jida, li di l\u0027: -Mwen pa jwenn li non. Mesye nan z\u00F2n lan di m\u0027 pa janm gen ankenn jenn\u00E8s b\u00F2 la.",
    "Jida di l\u0027: -Pa fatige k\u00F2 ou chache reprann sak nan men l\u0027 lan. Moun va pase m\u0027 nan betiz tw\u00F2p. Mwen voye kabrit la ba li, ou pa jwenn li. Kite sa!",
    "Sou twa mwa konsa, yo vin di Jida: -Tama, b\u00E8lfi ou la, lage k\u00F2 l\u0027 nan jenn\u00E8s. Li gen tan ansent. Jida di yo: -Pran l\u0027, mennen l\u0027 dey\u00F2 lavil la. Mete dife anwo l\u0027 jouk li mouri.",
    "Yo t\u0027ap mennen Tama dey\u00F2 lavil la l\u00E8 li voye komisyon sa a bay b\u00F2p\u00E8 li: -Se pou m\u00E8t bagay sa yo mwen ansent. Gade w\u00E8 si ou rekon\u00E8t ki moun ki m\u00E8t letanp sa a ak tout k\u00F2d li ansanm ak baton sa a?",
    "Jida rekon\u00E8t yo, li di: -Li gen rezon. Se mwen menm ki ant\u00F2. Mwen te dwe f\u00E8 l\u0027 marye ak Chela, pitit gason m\u0027 lan. Jida pa t\u0027 kouche av\u00E8 l\u0027 ank\u00F2.",
    "L\u00E8 l\u00E8 a rive pou Tama akouche, yo w\u00E8 li te gen marasa nan vant li.",
    "Pandan li te gen tranche, yonn nan timoun yo lonje men l\u0027 dey\u00F2. Fanmchay la kenbe men an, li mare yon moso fil wouj ladan l\u0027. Li di: -Sa a f\u00E8t anvan.",
    "Men pitit la rale men an antre, epi se l\u00F2t fr\u00E8 a ki soti anvan. Fanmchay la di: -Se konsa ou f\u00E8 chemen pou ou pase! Se pout\u00E8t sa yo rele l\u0027 Per\u00E8z.",
    "Apre sa, fr\u00E8 li a soti ak fil wouj la mare nan men l\u0027. Yo rele l\u0027 Zerak."
  ],
  [
    "Moun Izmay\u00E8l yo te mennen Joz\u00E8f nan peyi Lejip. Rive la, Potifa, yon moun peyi Lejip ki te ch\u00E8f nan gouv\u00E8nman farawon an ak k\u00F2mandan gad pal\u00E8 yo, achte l\u0027 nan men yo.",
    "Sey\u00E8 a te kanpe la av\u00E8k Joz\u00E8f. Li te f\u00E8 tout bagay mache byen pou li. Joz\u00E8f te rete kay m\u00E8t li, moun peyi Lejip la.",
    "M\u00E8t li tout te w\u00E8 Sey\u00E8 a te av\u00E8k Joz\u00E8f. Sey\u00E8 a te f\u00E8 tout zaf\u00E8 l\u0027 mache byen.",
    "Potifa te kontan ak Joz\u00E8f ak jan li t\u0027ap s\u00E8vi li. Li mete l\u0027 reskonsab kay li, li renm\u00E8t li tout sa li te genyen.",
    "Depi l\u00E8 Potifa te renm\u00E8t kay li ansanm ak tout sa li te genyen bay Joz\u00E8f, Sey\u00E8 a beni kay moun peyi Lejip la pout\u00E8t Joz\u00E8f. Sey\u00E8 a beni tout sa li te gen lakay li ak nan jaden l\u0027.",
    "Potifa te lage tout zaf\u00E8 l\u0027 nan men Joz\u00E8f. Li pa t\u0027 okipe anyen ank\u00F2, se annik vin chita manje. Joz\u00E8f te vin yon b\u00E8l gason byen kanpe.",
    "Se konsa madanm m\u00E8t li a vin tonbe pou li. Li di l\u0027: -vin kouche av\u00E8 m\u0027 non!",
    "Men Joz\u00E8f derefize, li di l\u0027: -M\u00E8t mwen an pa okipe anyen k\u0027ap pase nan kay li a, paske mwen la. Li lage tout bagay nan men m\u0027.",
    "Mwen gen menm otorite av\u00E8 l\u0027 nan kay la, li pa defann mwen manyen anyen, esepte ou menm, paske se madanm li ou ye. Ki jan ou ta vle pou m\u0027 f\u00E8 yon bagay konsa, pou m\u0027 f\u00E8 peche sa a kont Bondye?",
    "Se chak jou li te nan k\u00F2 Joz\u00E8f. Men, Joz\u00E8f te toujou derefize kouche av\u00E8 l\u0027.",
    "Yon jou, Joz\u00E8f vin pou f\u00E8 travay li nan kay la. L\u00E8 sa a pesonn pa t\u0027 la:",
    "Madanm lan kenbe rad Joz\u00E8f, li di l\u0027: -J\u00F2di a, se pou ou kouche av\u00E8 m\u0027. L\u00E8 Joz\u00E8f w\u00E8 sa, li chape k\u00F2 l\u0027 met dey\u00F2, li kite rad la nan men madanm lan.",
    "Madanm lan menm, l\u00E8 li w\u00E8 Joz\u00E8f te kite rad la nan men l\u0027 pou l\u0027 kouri ale dey\u00F2,",
    "li rele domestik li yo, li di yo: -Nou w\u00E8 sa! Mari mwen mennen yon ebre nan kay la, men koulye a li soti pou avili m\u0027. Li vini jwenn mwen jouk isit la, li vle pou m\u0027 kouche av\u00E8 l\u0027. Mwen pete rele.",
    "L\u00E8 li tande m\u0027 rele a, msye kouri, li met dey\u00F2, li kite rad li la b\u00F2 kote m\u0027.",
    "Madanm lan kite rad la b\u00F2 kote l\u0027, li tann m\u00E8t Joz\u00E8f la tounen lakay la.",
    "Li rakonte l\u0027 menm bagay la, li di l\u0027: -Esklav ebre ou mennen lakay la vin jwenn mwen jouk isit la pou avili m\u0027.",
    "Men, mwen pete yon r\u00E8l, li kouri met dey\u00F2, li kite rad li b\u00F2 kote m\u0027.",
    "L\u00E8 Potifa tande madanm li di l\u0027 sa domestik li a te f\u00E8 l\u0027, li move sou Joz\u00E8f.",
    "Li f\u00E8 arete l\u0027, mete l\u0027 nan prizon kote yo f\u00E8men tout prizonye wa a. Se konsa Joz\u00E8f twouve l\u0027 nan prizon.",
    "Men Sey\u00E8 a te kanpe la av\u00E8k Joz\u00E8f. Li moutre l\u0027 jan l\u0027 te renmen l\u0027, li f\u00E8 ch\u00E8f prizon an gen Joz\u00E8f konfyans.",
    "Li mete l\u0027 veye tout l\u00F2t prizonye yo. Se li menm ki te reskonsab tout bagay nan prizon an.",
    "Depi li te renm\u00E8t yon bagay nan men Joz\u00E8f, li pa t\u0027 bezwen okipe anyen ank\u00F2 paske Sey\u00E8 a te la av\u00E8k Joz\u00E8f. Sey\u00E8 a te f\u00E8 tout zaf\u00E8 l\u0027 mache byen."
  ],
  [
    "K\u00E8k tan apre sa, ch\u00E8f kanbiz ak ch\u00E8f boulanje wa Lejip la te f\u00E8 m\u00E8t yo yon bagay.",
    "Farawon an te move ni sou ch\u00E8f kanbiz la ni sou ch\u00E8f boulanje a.",
    "Se konsa li te mete yo lakay k\u00F2mandan gad pal\u00E8 a, kote yo te f\u00E8men Joz\u00E8f nan prizon an.",
    "K\u00F2mandan gad pal\u00E8 a mete yo sou kont Joz\u00E8f pou l\u0027 s\u00E8vi yo. Yo pase k\u00E8k tan nan prizon an.",
    "Yon jou lannwit, antan yo nan prizon an, ch\u00E8f kanbiz ak ch\u00E8f boulanje wa a te f\u00E8 yo chak yon r\u00E8v. Chak r\u00E8v te gen sans pa yo.",
    "L\u00E8 Joz\u00E8f vin jwenn yo nan denmen maten, li jwenn yo boulv\u00E8se.",
    "Li mande yo: -Poukisa nou kagou konsa j\u00F2di a?",
    "Yo reponn li: -Nou chak f\u00E8 yon r\u00E8v, men pa gen pesonn isit la ki ka esplike nou r\u00E8v yo. Joz\u00E8f reponn yo: -Eske se pa Bondye s\u00E8l ki ka esplike bagay konsa? Rakonte m\u0027 r\u00E8v nou yo.",
    "Ch\u00E8f kanbiz la rakonte Joz\u00E8f r\u00E8v li te f\u00E8 a, li di l\u0027: -Nan r\u00E8v mwen an, mwen w\u00E8 yon pye rezen devan m\u0027.",
    "Li te gen twa branch. Branch yo pran boujonnen, yo f\u00E8 fl\u00E8, yo f\u00E8 rezen, rezen yo mi.",
    "Gwo gode farawon an te nan men mwen. Mwen pran rezen yo, mwen pije yo nan gode farawon an, l\u00E8fini mwen bay wa a li.",
    "Joz\u00E8f di li: -Men sa r\u00E8v la vle di: Twa branch yo se twa jou.",
    "Nan twa jou, farawon an pral chonje ou, li pral mete ou nan pozisyon ou ank\u00F2. Ou pral bay farawon an diven jan ou te konn f\u00E8 l\u0027 anvan l\u00E8 ou te ch\u00E8f kanbiz li a.",
    "Men, l\u00E8 tout bagay va mache byen pou ou, pa bliye m\u0027. Tanpri, rann mwen s\u00E8vis sa a, pale ak farawon an pou mwen. F\u00E8 m\u0027 soti nan prizon sa a.",
    "Ou w\u00E8: se v\u00F2l\u00E8 yo te v\u00F2l\u00E8 m\u0027 nan peyi Ebre yo. Isit la menm, mwen pa t\u0027 f\u00E8 anyen pou yo te mete m\u0027 nan prizon.",
    "L\u00E8 ch\u00E8f boulanje a w\u00E8 b\u00E8l esplikasyon Joz\u00E8f te bay l\u00F2t la, li di l\u0027: -Mwen menm tout mwen f\u00E8 yon r\u00E8v. Mwen w\u00E8 te gen twa panyen pen sou t\u00E8t mwen.",
    "Nan panyen ki te anwo n\u00E8t la, te gen tout kalite bagay yo konn kwit nan fou pou wa a. Men, zwazo t\u0027ap manje yo nan panyen an sou t\u00E8t mwen.",
    "Joz\u00E8f reponn li: -Men sa r\u00E8v la vle di: Twa panyen yo se twa jou.",
    "Nan twa jou farawon an pral f\u00E8 rele ou, l\u0027ap f\u00E8 yo pann ou nan yon pyebwa, kote zwazo ap vin dech\u00E8piye ou.",
    "Sou twa jou vre, farawon an t\u0027ap f\u00E8 yon gwo resepsyon pou tout ch\u00E8f ki t\u0027ap s\u00E8vi av\u00E8 l\u0027 yo, paske se te jou f\u00E8t li. Li f\u00E8 rele ch\u00E8f kanbiz la ak ch\u00E8f boulanje a devan tout l\u00F2t ch\u00E8f yo.",
    "Li mete ch\u00E8f kanbiz la nan plas li ank\u00F2 pou s\u00E8vi l\u0027.",
    "Men, li f\u00E8 pann ch\u00E8f boulanje a, jan Joz\u00E8f te di yo a.",
    "Men, ch\u00E8f kanbiz la pa d\u00F2mi reve Joz\u00E8f, li bliye l\u0027 n\u00E8t."
  ],
  [
    "Dezan te fin pase. Farawon an f\u00E8 yon r\u00E8v. Li w\u00E8 li te kanpe b\u00F2 larivy\u00E8 Nil la.",
    "Li w\u00E8 s\u00E8t b\u00E8l vach byen gra moute soti nan larivy\u00E8 a, yo t\u0027ap manje z\u00E8b b\u00F2 dlo a.",
    "Apre sa, s\u00E8t l\u00F2t vach tout l\u00E8d, tout m\u00E8g, moute soti nan dlo a tou. Yo vin kanpe toupre l\u00F2t vach yo, b\u00F2 dlo a.",
    "S\u00E8t vye vach m\u00E8g yo manje s\u00E8t b\u00E8l vach gra yo. Epi je farawon an vin kl\u00E8.",
    "D\u00F2mi pran l\u0027 ank\u00F2, li f\u00E8 yon l\u00F2t r\u00E8v. Li w\u00E8 s\u00E8t gwo grap ble ki t\u0027ap pouse sou yon s\u00E8l pye ble. Yo te plen grenn, yo te mi.",
    "Apre sa, s\u00E8t l\u00F2t grap vin par\u00E8t sou menm pye ble a. Yo te ch\u00E8ch, van n\u00F2de te fin boule yo.",
    "S\u00E8t grap ch\u00E8ch yo souse s\u00E8t b\u00E8l grap yo. Epi je farawon an vin kl\u00E8 ank\u00F2. Se r\u00E8v sa yo li te f\u00E8.",
    "Nan maten, li te boulv\u00E8se anpil, li voye chache d\u00E8nye divin\u00F2 ak n\u00E8g save ki nan peyi Lejip la. Li rakonte yo r\u00E8v la, men yo yonn pa t\u0027 kapab esplike r\u00E8v la ba li.",
    "Se l\u00E8 sa a, ch\u00E8f kanbiz la di farawon an: -Koulye a mwen chonje mwen te f\u00E8 yon f\u00F2t.",
    "Yon jou, monwa, ou te ank\u00F2l\u00E8 sou s\u00E8vit\u00E8 ou yo. Ou te f\u00E8 mete yo nan prizon lakay k\u00F2mandan gad pal\u00E8 ou la. Se te mwen menm, ch\u00E8f kanbiz ou a, ansanm ak ch\u00E8f boulanje ou la.",
    "Yon jou lannwit, nou tout de nou reve. Chak moun te f\u00E8 yon r\u00E8v diferan. Chak r\u00E8v te gen sans pa l\u0027.",
    "Te gen yon jenn ebre av\u00E8k nou nan prizon an. Se te yon esklav k\u00F2mandan gad pal\u00E8 a. Nou rakonte l\u0027 r\u00E8v nou yo. Epi li esplike yo ban nou, li bay chak moun sans r\u00E8v li te f\u00E8 a.",
    "tout bagay pase jan li te di a: Sou twa jou vre, farawon an te mete m\u0027 nan plas mwen ank\u00F2. Pou ch\u00E8f boulanje a menm, li te f\u00E8 pann li.",
    "Farawon an voye chache Joz\u00E8f. Yo f\u00E8 l\u0027 soti byen vit nan prizon an. Joz\u00E8f f\u00E8 labab, li koupe cheve l\u0027, li chanje rad, epi li par\u00E8t devan farawon an.",
    "Farawon an di Joz\u00E8f konsa: -Mwen f\u00E8 yon r\u00E8v, pesonn pa ka di m\u0027 sa l\u0027 vle di. Men yo di m\u0027 depi yo rakonte ou yon r\u00E8v, ou ka esplike l\u0027.",
    "Joz\u00E8f reponn farawon an: -Se pa mwen menm non! Se Bondye ki pral bay farawon an esplikasyon r\u00E8v la.",
    "Farawon an di: -Mwen reve mwen te kanpe b\u00F2 larivy\u00E8 Nil la.",
    "Konsa, s\u00E8t b\u00E8l vach byen gra te moute soti nan larivy\u00E8 a, yo t\u0027ap manje z\u00E8b b\u00F2 dlo a.",
    "Apre sa, s\u00E8t l\u00F2t vach tout m\u00E8g, tout l\u00E8d, tout ch\u00E8ch te moute soti nan dlo a d\u00E8y\u00E8 l\u00F2t yo. Mwen poko janm w\u00E8 vye vach l\u00E8d konsa nan tout peyi Lejip la.",
    "Vye vach m\u00E8g yo manje b\u00E8l vach gra yo.",
    "L\u00E8 yo te fin vale yo, se tankou si yo pa t\u0027 janm manje. Yo te rete menm jan yo te ye anvan an. Epi je m\u0027 vin kl\u00E8.",
    "Apre sa, mwen f\u00E8 yon l\u00F2t r\u00E8v. Mwen w\u00E8 s\u00E8t grap ble byen plen, byen mi ki t\u0027ap pouse ansanm sou yon s\u00E8l pye ble a.",
    "Apre sa, s\u00E8t l\u00F2t grap par\u00E8t d\u00E8y\u00E8 yo. Yo te ch\u00E8ch, van n\u00F2de te fin boule yo.",
    "Grap m\u00E8g yo souse s\u00E8t b\u00E8l grap yo. Mwen rakonte r\u00E8v yo bay divin\u00F2 yo, men yo yonn pa t\u0027 kapab esplike yo ban mwen.",
    "Joz\u00E8f di farawon an: -tout de r\u00E8v yo vle di menm bagay la: Bondye f\u00E8 ou konnen sa li pral f\u00E8.",
    "S\u00E8t vach gra yo, se s\u00E8t lanne. S\u00E8t b\u00E8l grap yo se s\u00E8t lanne tou. Yo vle di menm bagay.",
    "S\u00E8t vach tout m\u00E8g, tout l\u00E8d ki vin apre l\u00F2t yo, se s\u00E8t lanne. S\u00E8t grap ble boule yo, se s\u00E8t lanne tou. Sa vle di pral gen s\u00E8t lanne grangou.",
    "Se jan m\u0027 sot di farawon an: Bondye vle f\u00E8 ou konnen sa li pral f\u00E8.",
    "Pandan s\u00E8t lanne pral gen b\u00E8l rek\u00F2t nan tout peyi Lejip la.",
    "Apre sa, pral gen s\u00E8t lanne grangou. L\u00E8 sa a, moun pral bliye tout b\u00E8l rek\u00F2t yo te f\u00E8 nan peyi a. Grangou pral fini n\u00E8t ak peyi a.",
    "Grangou ki pral tonbe sou peyi a pral r\u00E8d anpil. Moun p\u0027ap w\u00E8 tras rek\u00F2t ki te f\u00E8t nan peyi a.",
    "Si farawon an f\u00E8 menm r\u00E8v la de fwa, sa vle di Bondye gen tan fin f\u00E8 plan l\u0027 n\u00E8t. Se yon bagay Bondye pral f\u00E8 tal\u00E8 konsa.",
    "Koulye a, se pou farawon an chwazi yon moun ki gen lespri ak bon konprann pou l\u0027 mete l\u0027 ch\u00E8f sou tout peyi Lejip la.",
    "Se pou ou mete ch\u00E8f toupatou nan peyi Lejip la, pou yo ranmase yon senky\u00E8m nan tout rek\u00F2t ki pral f\u00E8t pandan s\u00E8t bon lanne yo.",
    "Se pou yo ranmase pwovizyon pandan tout lanne ki pral vini yo. Se pou farawon an ba yo otorite pou yo anpile pwovizyon yo nan depo nan chak vil, l\u00E8fini pou yo veye yo.",
    "Konsa, pwovizyon sa yo va s\u00E8vi yon rez\u00E8v pou peyi a pandan s\u00E8t lanne grangou k\u0027ap vin tonbe apre sa sou peyi Lejip, pou grangou pa fini ak peyi a.",
    "Farawon an ak tout moun pa l\u0027 yo te tonbe dak\u00F2 ak sa Joz\u00E8f te di a.",
    "Farawon an di moun pa l\u0027 yo: -Ki b\u00F2 nou ka jwenn yon moun ki gen lespri Bondye sou li tankou nonm sa a?",
    "Farawon an di Joz\u00E8f: -Gade tout bagay Bondye f\u00E8 ou konnen! Pa gen pesonn ki gen plis lespri, osinon plis bon konprann pase ou.",
    "M\u0027ap mete ou ch\u00E8f sou tout peyi mwen an. Se pou tout moun nan peyi a obeyi ou. Se s\u00E8lman paske mwen wa kif\u00E8 mwen menm m\u0027a pi gwo ch\u00E8f pase ou.",
    "Apre sa, farawon an di Joz\u00E8f: -Gade, m\u0027ap mete ou ch\u00E8f pou gouv\u00E8nen tout peyi Lejip la.",
    "Li wete gwo bag ki te nan dw\u00E8t li a, li mete l\u0027 nan dw\u00E8t Joz\u00E8f. Li abiye l\u0027 ak yon rechanj f\u00E8t ak b\u00E8l twal fen. Li pase yon chenn an l\u00F2 nan kou l\u0027.",
    "Li f\u00E8 l\u0027 moute sou yon cha. Se te pi b\u00E8l cha nan tout peyi a apre cha wa a. Li bay gad on\u00E8 ki t\u0027ap mache devan Joz\u00E8f yo l\u00F2d pou yo di byen f\u00E8: Abr\u00E8k. Se konsa farawon an te mete Joz\u00E8f ch\u00E8f sou tout peyi Lejip la.",
    "Farawon an di Joz\u00E8f: -Se mwen menm farawon an k\u0027ap pale av\u00E8k ou. Pesonn pa gen dwa f\u00E8 anyen ni al ankenn kote nan peyi Lejip san p\u00E8misyon ou.",
    "Farawon an rele Joz\u00E8f Safna-Paneak. Li pran Asnat, pitit fi Potifera, yon pr\u00E8t lavil On, li bay Joz\u00E8f li pou madanm. Joz\u00E8f al vizite tout peyi Lejip la.",
    "Joz\u00E8f te gen trantan l\u00E8 li te konmanse s\u00E8vi farawon an, wa peyi Lejip la. Li pati, li vwayaje toupatou nan peyi Lejip la.",
    "Pandan s\u00E8t bon lanne yo, t\u00E8 a te bay anpil anpil rek\u00F2t.",
    "Joz\u00E8f ranmase pwovizyon pandan s\u00E8t lanne bon rek\u00F2t yo nan tout peyi a, li mete yo nan depo nan lavil yo. Chak lavil te gen kont depo pou sere tout sa jaden alantou yo te bay.",
    "Li ranmase ble, li ranmase ble tankou ou ta di sab b\u00F2 lanm\u00E8. Sit\u00E8lman te gen anpil ble, yo pa t\u0027 ka konnen kantite ki te genyen.",
    "Anvan lanne grangou yo mete pye, Joz\u00E8f te gen tan gen de pitit ak Asnat, pitit fi Potifera, pr\u00E8t lavil On an.",
    "Joz\u00E8f rele premye a Manase paske li t\u0027ap di nan k\u00E8 l\u0027: Bondye f\u00E8 m\u0027 bliye tout soufrans mwen ansanm ak moun lakay papa m\u0027 yo.",
    "Li rele dezy\u00E8m lan Efrayim paske li t\u0027ap di nan k\u00E8 l\u0027: Bondye f\u00E8 m\u0027 f\u00E8 pitit nan peyi kote m\u0027ap soufri a.",
    "S\u00E8t bon lanne rek\u00F2t yo te fin pase nan peyi Lejip la.",
    "S\u00E8t lanne grangou yo te konmanse jan Joz\u00E8f te di a. Grangou t\u0027ap bat nan tout l\u00F2t peyi yo tou, men te gen manje toujou nan tout peyi Lejip la.",
    "Men, yon l\u00E8 grangou konmanse mete pye nan peyi Lejip la tou. P\u00E8p la menm pran rele nan z\u00F2r\u00E8y farawon an, y\u0027ap mande manje. Farawon an di moun peyi Lejip yo: -Al jwenn Joz\u00E8f. Se li menm ki va di nou sa pou nou f\u00E8.",
    "L\u00E8 grangou a te toupatou nan peyi Lejip la, Joz\u00E8f louvri tout depo yo. Li vann moun peyi Lejip yo ble, paske grangou a te r\u00E8d anpil nan peyi Lejip la.",
    "Moun soti toupatou nan tout l\u00F2t peyi yo vin achte ble nan men Joz\u00E8f nan peyi Lejip, paske grangou a te r\u00E8d anpil toupatou sou lat\u00E8."
  ],
  [
    "L\u00E8 Jak\u00F2b vin konnen te gen ble pou vann nan peyi Lejip, li di pitit li yo: -Poukisa nou chita konsa yonn ap gade l\u00F2t, de bra kwaze?",
    "Mwen tande y\u0027ap vann ble nan peyi Lejip. Desann non, al achte ble pou nou ka viv pou nou pa mouri grangou.",
    "Se konsa, dis nan fr\u00E8 Joz\u00E8f yo desann nan peyi Lejip, y al achte ble.",
    "Men Jak\u00F2b pa t\u0027 voye Benjamen, l\u00F2t fr\u00E8 Joz\u00E8f menm manman av\u00E8 l\u0027 la, av\u00E8k yo paske li te p\u00E8 pou mal\u00E8 pa t\u0027 rive l\u0027.",
    "Grangou a te r\u00E8d nan peyi Kanaran an tou. Se konsa, pitit Izray\u00E8l yo te vwayaje ansanm ak l\u00F2t moun ki tapral achte ble tou.",
    "Se Joz\u00E8f ki t\u0027ap gouv\u00E8nen sou tout peyi Lejip la. Se nan men l\u0027 moun te konn soti toupatou vin achte manje. Fr\u00E8 Joz\u00E8f yo rive, yo bese t\u00E8t yo byen ba jouk at\u00E8 pou di l\u0027 bonjou.",
    "L\u00E8 Joz\u00E8f w\u00E8 fr\u00E8 l\u0027 yo, li rekon\u00E8t yo. Men li pran p\u00F2z pa konnen yo. Li pale r\u00E8d ak yo. Li di: -Ki b\u00F2 nou soti? Yo reponn: -Nou soti peyi Kanaran, nou vin achte manje.",
    "Joz\u00E8f te rekon\u00E8t fr\u00E8 l\u0027 yo, men yo menm yo pa t\u0027 rekon\u00E8t li.",
    "Le sa a Joz\u00E8f vin chonje r\u00E8v li te f\u00E8 sou fr\u00E8 l\u0027 yo. Li di yo: -Nou se yon bann espyon. Nou vin isit la pou n\u0027 chache konnen pwen f\u00E8b peyi a.",
    "Yo reponn li: -Non, m\u00E8t. Nou se moun pa ou, se manje nou vin achte isit la.",
    "Nou tout nou se pitit yon s\u00E8l papa. Nou p\u0027ap ba ou manti, se pa espyon nou ye.",
    "Joz\u00E8f di yo: -Se pa vre. Nou vin isit la pou n\u0027 chache konnen pwen f\u00E8b peyi a.",
    "Yo di l\u0027: -Nou se douz fr\u00E8, pitit yon s\u00E8l papa nan peyi Kanaran. D\u00E8nye a rete ak papa nou. Gen yonn nan nou ki dispar\u00E8t.",
    "Joz\u00E8f reponn yo: -Nou w\u00E8 mwen gen rezon l\u00E8 m\u0027 di se yon bann espyon nou ye.",
    "Men ki b\u00F2 mwen pral kenbe nou: M\u0027ap f\u00E8 s\u00E8man sou t\u00E8t farawon an, nou p\u0027ap soti isit la tout tan nou pa f\u00E8 ti fr\u00E8 nou an vini isit la.",
    "Voye yonn nan nou al chache l\u0027. L\u00F2t yo ap rete nan prizon. Se konsa, m\u0027a w\u00E8 nou pa t\u0027ap bay manti. Si se pa sa, mwen f\u00E8 s\u00E8man sou t\u00E8t farawon an, se espyon nou ye.",
    "Li f\u00E8 f\u00E8men yo tout nan prizon pandan twa jou.",
    "Sou twazy\u00E8m jou a, Joz\u00E8f di yo: -Men sa pou n\u0027 f\u00E8, si nou vle sove lavi nou: Mwen menm mwen se moun ki respekte Bondye.",
    "Si nou konnen nou p\u0027ap bay manti se pou yonn nan nou rete f\u00E8men nan prizon kote yo te f\u00E8men nou an. L\u00F2t yo m\u00E8t pote ble a ale pou fanmi nou yo ka manje.",
    "Men, ti fr\u00E8 nou an, sa ki pi piti a, se pou nou mennen l\u0027 ban mwen, pou nou ka moutre m\u0027 nou pa t\u0027 ban m\u0027 manti. Konsa, yo p\u0027ap touye nou. Yo tonbe dak\u00F2 sou sa.",
    "Yonn t\u0027ap di l\u00F2t: -Nou w\u00E8. Nou peye sa nou te f\u00E8 fr\u00E8 nou an pase. Se vre wi. Nou te f\u00E8 mal l\u00E8 nou te f\u00E8 fr\u00E8 nou an pase tout sa nou te f\u00E8 l\u0027 la. Nou te w\u00E8 ki jan sa te f\u00E8 l\u0027 lapenn anpil, l\u00E8 li t\u0027ap mande nou f\u00E8 l\u0027 gras. Men, nou pa t\u0027 vle koute l\u0027. Se pout\u00E8t sa nou nan tout traka sa a.",
    "Woubenn di yo: -Mwen te di nou pa f\u00E8 tibway la anyen, men nou pa t\u0027 vle koute m\u0027. Koulye a se lanm\u00F2 tibway la n\u0027ap peye.",
    "Joz\u00E8f te konprann tout sa yo t\u0027ap di a. Men yo pa t\u0027 konn sa paske te gen yon moun ki t\u0027ap tradwi pou yo l\u00E8 yo t\u0027ap pale av\u00E8 l\u0027.",
    "Joz\u00E8f soti kote yo te ye a, li al kriye. L\u00E8fini li tounen, li pale ak yo, li pran Simeyon, li f\u00E8 yo mete l\u0027 nan chenn, la devan yo tout.",
    "Joz\u00E8f te bay l\u00F2d pou yo te plen sak yo av\u00E8k ble, pou yo te mete lajan yo chak nan sak yo ank\u00F2, l\u00E8fini pou yo ba yo manje pou yo manje sou wout la. Se sa yo te f\u00E8 vre.",
    "Fr\u00E8 yo menm chaje bourik yo ak ble yo te achte a, yo pati.",
    "L\u00E8 yo rive kote yo t\u0027ap pase nwit la a, yonn ladan yo louvri sak li pou l\u0027 te ka bay bourik li manje. Li jwenn lajan li te bay la nan sak la.",
    "Li di fr\u00E8 l\u0027 yo. -Yo renm\u00E8t mwen lajan m\u0027 lan wi. Men li nan sak mwen an. K\u00E8 yo kase. Yo t\u0027ap tranble kou f\u00E8y bwa t\u00E8lman yo te p\u00E8. Yonn t\u0027ap di l\u00F2t: -Kisa Bondye f\u00E8 nou konsa?",
    "L\u00E8 yo rive kay Jak\u00F2b, papa yo, nan peyi Kanaran, yo rakonte l\u0027 tout sa ki te pase. Yo di l\u0027:",
    "-N\u00E8g k\u0027ap gouv\u00E8nen peyi a pale r\u00E8d ak nou. Li pran nou pou espyon.",
    "Nou di l\u0027 nou p\u0027ap ba l\u0027 manti, se pa espyon nou ye.",
    "Se douz fr\u00E8 nou ye, pitit yon s\u00E8l papa. Yonn nan nou dispar\u00E8t, d\u00E8nye a rete ak papa nou nan peyi Kanaran.",
    "Men ch\u00E8f peyi a di nou: Men ki jan m\u0027ap konnen si nou p\u0027ap ban m\u0027 manti: Kite yonn nan fr\u00E8 nou yo isit la av\u00E8k mwen. Pran sa nou bezwen pou fanmi nou. Nou m\u00E8t ale. Mennen l\u00F2t ti fr\u00E8 nou an ban mwen.",
    "L\u00E8 sa a, m\u0027a konnen se pa espyon nou ye, nou pa t\u0027ap ban m\u0027 manti. m\u0027a renm\u00E8t nou fr\u00E8 nou an. m\u0027a kite nou trafike nan peyi a.",
    "L\u00E8 yo vide sak yo, chak moun jwenn ti sakit lajan li te bay la nan bouch sak li ank\u00F2. L\u00E8 yo w\u00E8 sa, yon s\u00E8l lap\u00E8 pran yo ansanm ak papa yo.",
    "L\u00E8 sa a Jak\u00F2b, papa yo, di: -N\u0027ap wete tout pitit mwen yo nan men m\u0027. Joz\u00E8f dispar\u00E8t, Simeyon pa la ank\u00F2. Koulye a, nou vle pran m\u0027 Benjamen. Se mwen menm k\u0027ap pote tout chaj la.",
    "Woubenn di papa l\u0027 konsa: -Papa, ou m\u00E8t touye de pitit gason m\u0027 yo, si m\u0027 pa mennen Benjamen tounen ba ou. Ou m\u00E8t renm\u00E8t mwen li nan men, m\u0027ap mennen l\u0027 tounen ba ou.",
    "Men Jak\u00F2b te di: -Pitit gason m\u0027 lan p\u0027ap f\u00E8 yon pa. Fr\u00E8 li a fin mouri. Se li menm s\u00E8l ki rete nan pitit manman l\u0027 yo. Si pou yon mal\u00E8 ta rive l\u0027 nan vwayaj nou pral f\u00E8 a, m\u0027a mouri. Mwen fin granmoun, lapenn sa a va tw\u00F2p pou mwen, la fin pote m\u0027 ale."
  ],
  [
    "Grangou t\u0027ap bat pi r\u00E8d nan peyi Kanaran an.",
    "L\u00E8 fanmi Jak\u00F2b yo te fin manje ble yo te pote soti nan peyi Lejip la, Jak\u00F2b di pitit li yo: -Tounen al chache manje pou nou ank\u00F2 non.",
    "Jida reponn li: -Nonm lan te byen av\u00E8ti nou pou nou pa par\u00E8t devan l\u0027 si nou pa vin ak ti fr\u00E8 nou an.",
    "Si ou vle kite ti fr\u00E8 nou an vin ak nou, nou v al achte manje pou ou.",
    "Si ou pa vle kite l\u0027 ale, n\u0027ap rete, paske msye a te tout di nou: piga nou par\u00E8t devan l\u0027 ank\u00F2 si nou pa vin ak ti fr\u00E8 nou an.",
    "Izray\u00E8l di: -Sa nou te bezwen di l\u0027 nou te gen yon ti fr\u00E8 f\u00E8? Poukisa nou f\u00E8 m\u0027 sa?",
    "Yo reponn li: -Msye a t\u0027ap poze nou keksyon sou nou ak sou fanmi nou. Li mande nou si papa nou la toujou, si nou gen l\u00F2t fr\u00E8, se pou n\u0027 te reponn li. Kouman pou n\u0027 ta f\u00E8 konnen li tapral mande nou pou nou mennen ti fr\u00E8 nou an ba li?",
    "Jida di Izray\u00E8l, papa l\u0027, konsa: -Kite tibway la ale ak nou. Konsa n\u0027a leve, n\u0027a pati. Konsa ni ou menm, ni nou menm, ni timoun nou yo p\u0027ap mouri grangou.",
    "Se nan men m\u0027 li ye, se mwen menm ki pou rann ou kont pou li. Si m\u0027 pa mennen l\u0027 tounen ba ou, si m\u0027 pa tounen av\u00E8 l\u0027 la devan ou, se mwen menm k\u0027ap pote f\u00F2t la devan ou jouk mwen mouri.",
    "Si nou pa t\u0027 pran tout reta sa a, koulye a nou ta gen tan ale nou tounen de fwa deja.",
    "L\u00E8 sa a, Izray\u00E8l, papa yo, di: -Bon. Si se konsa sa ye, men sa pou n\u0027 f\u00E8: n\u0027ap pran pi bon danre ki gen nan peyi a, n\u0027ap mete nan sak nou, n\u0027ap pote f\u00E8 nonm lan kado: gonm santi bon, siwo my\u00E8l, lansan, lami, pistach ak nwa.",
    "L\u00E8fini, n\u0027a pran de fwa val\u00E8 lajan nou bezwen, paske f\u00F2k nou renm\u00E8t lajan yo te mete nan bouch sak ble yo tou. Ou pa janm konnen, yo ka pa t\u0027 w\u00E8 sa.",
    "Pran fr\u00E8 nou an, tounen kote msye a.",
    "M\u0027ap mande Bondye ki gen tout pouvwa a pou l\u0027 f\u00E8 nonm lan aji byen ak nou, pou l\u0027 ka renm\u00E8t nou ni l\u00F2t fr\u00E8 nou an, ni Benjamen. Pou mwen menm, si se pou m\u0027 p\u00E8di pitit mwen yo, mwen m\u00E8t p\u00E8di yo.",
    "Se konsa mesye yo pran kado yo, de fwa val\u00E8 lajan yo te bezwen ansanm ak Benjamen, yo leve, yo desann peyi Lejip kote yo par\u00E8t devan Joz\u00E8f.",
    "L\u00E8 Joz\u00E8f w\u00E8 Benjamen ak yo, li rele ch\u00E8f domestik li a, li di l\u0027: -Mennen mesye sa yo lakay mwen. Touye yon b\u00E8t, kwit li, paske mesye sa yo ap manje av\u00E8 m\u0027 midi a.",
    "Ch\u00E8f domestik la f\u00E8 sa Joz\u00E8f te di l\u0027 f\u00E8 a, li mennen mesye yo lakay li.",
    "Men, l\u00E8 mesye yo w\u00E8 yo t\u0027ap mennen yo lakay Joz\u00E8f, yo te p\u00E8 anpil. Yo t\u0027ap di: -Se pout\u00E8t lajan nou te jwenn nan sak nou yo d\u00E8nye fwa a kif\u00E8 y\u0027ap mennen nou b\u00F2 isit la. Yo pral kenbe nou, yo pral bat nou, y\u0027ap f\u00E8 nou tounen esklav. L\u00E8fini y\u0027ap pran bourik nou yo.",
    "Se konsa, antan yo rive nan pap\u00F2t kay la, yo pwoche b\u00F2 ch\u00E8f domestik la,",
    "yo di l\u0027: -Eskize nou wi, m\u00E8t. Nou te vin isit la yon fwa deja pou n\u0027 te achte manje.",
    "L\u00E8 n\u0027ap tounen lakay nou, nou rive yon kote nou t\u0027ap poze pou pase nwit, nou louvri sak nou yo, nou jwenn tout lajan an nan bouch sak yo, byen konte. Nou pote l\u0027 tounen wi.",
    "Nou pote l\u00F2t lajan tout pou n\u0027 ka achte manje. Nou pa konnen ki moun ki te mete lajan an nan sak nou yo ank\u00F2.",
    "Domestik anch\u00E8f la di yo: -Pa okipe bagay konsa. Nou pa bezwen p\u00E8. Se Bondye nou an, Bondye papa nou an, ki mete rich\u00E8s sa a pou nou nan sak yo. Mwen te resevwa premye lajan an. L\u00E8fini, li mennen Simeyon vin jwenn yo.",
    "Ch\u00E8f domestik la mennen mesye yo lakay Joz\u00E8f. Li ba yo dlo pou yo lave pye yo, li bay bourik yo manje.",
    "Mesye yo menm pare kado yo pou l\u00E8 Joz\u00E8f va vin jwenn yo midi, paske yo te vin konnen yo tapral manje av\u00E8 l\u0027.",
    "L\u00E8 Joz\u00E8f antre lakay li, yo pote kado yo ba li, yo bese t\u00E8t yo jouk at\u00E8 devan li.",
    "Joz\u00E8f mande yo kouman yo ye. Apre sa, li di yo: -Granmoun nou te pale m\u0027 lan, papa nou an, ban m\u0027 nouv\u00E8l li non? Li la toujou? Li byen?",
    "Yo reponn li: -Granmoun lan la wi, l\u0027ap debat. Li byen m\u00E8si. Yo tonbe ajenou, yo bese t\u00E8t yo jouk at\u00E8 devan li.",
    "L\u00E8 Joz\u00E8f f\u00E8 sa li w\u00E8 Benjamen, fr\u00E8 menm manman menm papa av\u00E8 l\u0027 la, li di: -Eske se ti fr\u00E8 nou an sa, ti fr\u00E8 nou t\u0027ap pale m\u0027 lan? Bondye beni ou, pitit mwen.",
    "L\u00E8 sa a, Joz\u00E8f kouri soti byen vit, paske k\u00E8 l\u0027 t\u0027ap f\u00E8 l\u0027 mal pou fr\u00E8 l\u0027 yo. Dlo vin nan je l\u0027, li antre nan chanm li, li kriye kont li.",
    "Apre sa, li lave figi l\u0027, li soti, li kenbe pou li pa kriye ank\u00F2, epi li bay l\u00F2d s\u00E8vi manje a.",
    "Yo te s\u00E8vi yon tab apa pou Joz\u00E8f, yon tab apa pou fr\u00E8 l\u0027 yo ak yon l\u00F2t tab apa pou moun peyi Lejip ki t\u0027ap manje ansanm ak yo tou, paske pou moun peyi Lejip yo, se ta yon wont pou yo chita manje sou menm tab ak ebre yo.",
    "Fr\u00E8 Joz\u00E8f yo te chita anfas li. Yo te mete yo chita dapre laj yo, depi pi gran an jouk pi piti. L\u00E8 yo w\u00E8 sa, yo te sezi, yonn gade l\u00F2t.",
    "Joz\u00E8f te f\u00E8 yo pran manje sou tab li pote ba yo. Benjamen te resevwa senk fwa plis pase l\u00F2t yo. Yo manje, yo bw\u00E8, yo fete ansanm av\u00E8 l\u0027."
  ],
  [
    "Apre sa, Joz\u00E8f bay ch\u00E8f domestik la l\u00F2d sa a: -Plen sak mesye yo manje mezi yo ka pote. Mete lajan chak moun nan bouch sak yo.",
    "W\u0027a pran gwo gode m\u0027 lan, gode an ajan an, w\u0027a mete l\u0027 nan bouch sak pi piti a ansanm ak tout lajan l\u0027 lan. Ch\u00E8f domestik la f\u00E8 sa Joz\u00E8f te di l\u0027 f\u00E8 a.",
    "Nan denmen maten, byen bon\u00E8, yo voye mesye yo al f\u00E8 wout yo ak tout bourik yo.",
    "Yo te fin kite lavil la d\u00E8y\u00E8, men yo pa t\u0027 pi lwen pase sa, l\u00E8 Joz\u00E8f di domestik li a: -Leve, kouri d\u00E8y\u00E8 mesye yo. L\u00E8 w\u0027a trape yo, w\u0027a di yo: Poukisa nou aji mal konsa ak moun ki f\u00E8 nou byen?",
    "Poukisa nou pran gwo gode m\u00E8t mwen an? Se ladan l\u0027 li bw\u00E8, se ak li li s\u00E8vi pou l\u0027 konnen sa ki pral pase. Sa nou f\u00E8 a pa bon menm.",
    "L\u00E8 domestik la trape yo, li repete tout sa m\u00E8t li a te di l\u0027.",
    "Men yo reponn: -Men msye, nou pa konprann sa w\u0027ap di la a. pou n\u0027 ta f\u00E8 bagay konsa? Mande Bondye padon!",
    "Gade, lajan nou te jwenn premye fwa a nan bouch sak nou yo, nou pote l\u0027 tounen ba ou soti peyi Kanaran. Ki jan ou vle w\u00E8 pou nou ta v\u00F2l\u00F2 ajan osinon l\u00F2 kay m\u00E8t la?",
    "Si ou jwenn gwo gode a nan men yonn nan nou, se pou moun sa a mouri. Nou menm l\u00F2t yo, se pou yo f\u00E8 nou tounen esklav.",
    "Domestik la di: -Dak\u00F2. Men, si yo jwenn gode a nan men yonn nan nou, se moun sa a m\u0027ap pran pou s\u00E8vi m\u0027 esklav. L\u00F2t yo lib, yo m\u00E8t ale.",
    "La menm, yo prese mete sak yo at\u00E8, chak moun louvri sak yo.",
    "Ch\u00E8f domestik Joz\u00E8f la pran fouye sak yo yonn apre l\u00F2t. Li konmanse ak sak pi gran an pou l\u0027 fini ak sak pi piti a. Yo jwenn gode a nan sak Benjamen an.",
    "Sa ou tande a, yon s\u00E8l lapenn pran mesye yo, yo chire rad sou yo. Chak moun chaje bourik yo ank\u00F2, yo tounen lavil.",
    "L\u00E8 Jida ak fr\u00E8 l\u0027 yo rive lakay Joz\u00E8f, Joz\u00E8f te la toujou. Yo bese t\u00E8t yo jouk at\u00E8 devan li.",
    "Joz\u00E8f di yo: -Kisa nou f\u00E8 konsa? Eske nou pa konnen yon nonm tankou mwen gen pouvwa pou m\u0027 w\u00E8 tout sa ki pral rive?",
    "Jida reponn li: -M\u00E8t, nou pa konn sa pou nou di. Nou pa ka pale. Pa gen savon pou lave nou devan ou. Se Bondye menm ki f\u00E8 ou dekouvri nou. M\u00E8t, se pout\u00E8t sa se pa s\u00E8lman moun ki te gen gode a nan men l\u0027 lan ki esklav ou, se nou tout ki esklav ou.",
    "Men Joz\u00E8f di: -Mande Bondye padon! Mwen pa ka f\u00E8 sa. Moun ki te gen gode a, se li menm s\u00E8lman k\u0027ap rete pou s\u00E8vi m\u0027 esklav. L\u00F2t yo m\u00E8t tounen lakay papa yo ak k\u00E8 poze jan yo te vini an.",
    "L\u00E8 sa a, Jida pwoche b\u00F2 kote Joz\u00E8f, li di l\u0027 konsa: -Tanpri, m\u00E8t. Kite m\u0027 di ou yon ti paw\u00F2l. Ou pa bezwen fache sou mwen. Mwen konnen ki di ou menm di farawon an.",
    "M\u00E8t, ou te mande nou \u00E8ske papa nou la, \u00E8ske nou gen l\u00F2t fr\u00E8.",
    "Nou te reponn ou: Wi, nou gen yon papa ki fin vye granmoun ak yon ti fr\u00E8, pitit papa nou te f\u00E8 nan vyey\u00E8s li. Ti bway la te gen yon l\u00F2t fr\u00E8 menm manman av\u00E8 l\u0027. Men, li mouri. Nan de pitit manman l\u0027 yo, se li menm ase ki rete. L\u00E8fini papa nou renmen l\u0027 anpil.",
    "Ou te mande nou pou nou mennen l\u0027 isit la pou ou te ka w\u00E8 l\u0027.",
    "Nou te reponn ou, m\u00E8t, ti bway la pa t\u0027 ka kite papa l\u0027. Si li kite l\u0027, chagren va touye papa a.",
    "Men, ou te kenbe paw\u00F2l ou pi r\u00E8d, ou te di nou si ti fr\u00E8 nou an pa vini ak nou, nou pa bezwen par\u00E8t devan ou.",
    "L\u00E8 nou tounen kay papa nou, nou rakonte l\u0027 tout sa ou te di nou.",
    "Apre sa, papa di nou: Tounen al achte manje pou mwen.",
    "Nou di l\u0027: Non, papa. Nou pa ka desann paske si ti fr\u00E8 nou an pa ale ak nou, nou p\u0027ap ka par\u00E8t devan ch\u00E8f la. Men, si ou dak\u00F2 pou ti fr\u00E8 nou an ale ak nou, n\u0027a desann.",
    "L\u00E8 sa a, papa nou di: Nou konnen madanm mwen te f\u00E8 de s\u00E8l pitit gason pou mwen.",
    "Gen yonn ki pati kite m\u0027. Mwen kw\u00E8 se b\u00E8t nan bwa ki dwe devore l\u0027, paske mwen pa janm w\u00E8 l\u0027 jouk koulye a.",
    "J\u00F2di a, si nou pran sa a nan men m\u0027, si yon mal\u00E8 rive l\u0027, av\u00E8k tout laj sa ki sou t\u00E8t mwen an, mwen p\u0027ap ka sip\u00F2te lapenn sa a, chagren va touye m\u0027.",
    "Koulye a at\u00F2, m\u00E8t, si mwen tounen al jwenn papa m\u0027 san pitit gason l\u0027 sa a, ki de je nan t\u00E8t li,",
    "kou la gade li w\u00E8 pitit li a pa la, l\u0027ap mouri. Se nou menm ki va lak\u00F2z lapenn sa a k\u0027ap tw\u00F2p pou granmoun lan. Papa nou va mouri sou kont nou.",
    "Wi, se mwen menm ki te bay papa m\u0027 garanti m\u0027ap tounen ak pitit la. Mwen te di l\u0027: Si m\u0027 pa mennen l\u0027 tounen ba li, se mwen menm k\u0027ap pote f\u00F2t la devan l\u0027 jouk jou mwen mouri.",
    "Se pout\u00E8t sa, m\u00E8t, tanpri, kite ti bway la ale av\u00E8k fr\u00E8 l\u0027 yo, kite m\u0027 pran plas li. Gade m\u0027 pou esklav ou.",
    "Mwen pa konnen ki pye pou m\u0027 ta mete devan pou m\u0027 tounen kay papa m\u0027 san ti gason an pa av\u00E8k nou. Mwen pa ta vle w\u00E8 lapenn sa a tonbe sou papa m\u0027."
  ],
  [
    "Joz\u00E8f pa t\u0027 kapab kenbe ank\u00F2 devan tout moun ki t\u0027ap s\u00E8vi l\u0027 yo. Li di byen f\u00F2: -F\u00E8 tout moun soti. Se konsa, pesonn pa t\u0027 la av\u00E8k Joz\u00E8f l\u00E8 li f\u00E8 fr\u00E8 l\u0027 yo rekon\u00E8t li.",
    "Li te pran kriye byen f\u00F2, t\u00E8lman f\u00F2 moun peyi Lejip yo te tande l\u0027. Bri a te rive jouk lakay farawon an.",
    "Joz\u00E8f di fr\u00E8 l\u0027 yo: -Se mwen menm Joz\u00E8f. Eske papa m\u0027 vivan toujou? Men fr\u00E8 l\u0027 yo pa t\u0027 kapab reponn li paske yo te boulv\u00E8se l\u00E8 yo w\u00E8 l\u0027 devan yo.",
    "Joz\u00E8f di fr\u00E8 l\u0027 yo: -Pwoche vin pi pre m\u0027. Yo pwoche, li di yo: -Se mwen menm Joz\u00E8f wi, fr\u00E8 nou an. Se mwen menm wi nou te vann bay moun ki tapral peyi Lejip la.",
    "Men koulye a, nou pa bezwen boulv\u00E8se. Nou pa bezwen r\u00E8gr\u00E8t nou te vann mwen pou yo mennen m\u0027 isit la. Se Bondye ki te voye m\u0027 devan pou m\u0027 te ka sove lavi nou.",
    "Sa f\u00E8 dezan depi grangou tonbe sou peyi a. Men, p\u0027ap gen mwayen travay lat\u00E8 ni f\u00E8 rek\u00F2t pou senk lanne ank\u00F2.",
    "Bondye te voye m\u0027 vini devan pou ras nou an pa t\u0027 fini nan peyi a, pou m\u0027 te ka sove lavi nou, pou nou pa mouri.",
    "Nou w\u00E8. Se pa nou menm ki te voye m\u0027 isit la, men se Bondye. Se Bondye menm ki mete m\u0027 s\u00E8vi yon papa pou farawon an. Mwen se ch\u00E8f nan tout kay li, se mwen k\u0027ap gouv\u00E8nen tout peyi Lejip la.",
    "Koulye a, prese tounen kay papa m\u0027. Al di l\u0027: Men sa Joz\u00E8f, pitit gason l\u0027 lan, voye di l\u0027: Bondye mete m\u0027 ch\u00E8f sou tout peyi Lejip la. Desann vin jwenn mwen. Pa mize.",
    "Ou pral rete nan peyi Gochenn. Konsa, w\u0027a toupre m\u0027, ou menm ansanm ak pitit ou yo, pitit pitit ou yo, mouton ou yo, b\u00E8f ou yo ak tout sa ou genyen.",
    "L\u00E8 wa Gochenn, m\u0027a pran swen ou, paske grangou a la pou senk lanne ank\u00F2.",
    "Koulye a, nou w\u00E8, pa vre. Benjamen, fr\u00E8 m\u0027 lan, w\u00E8 tout se mwen menm menm Joz\u00E8f k\u0027ap pale ak nou an.",
    "F\u00E8 papa m\u0027 konnen jan moun respekte m\u0027 isit nan peyi Lejip. Rakonte l\u0027 tou sa nou w\u00E8. Prese mennen papa m\u0027 desann isit la.",
    "Epi li lage k\u00F2 l\u0027 nan bra Benjamen, fr\u00E8 li a, li konmanse kriye ank\u00F2. Benjamen tout t\u0027ap kriye sou zep\u00F2l li.",
    "Apre sa, li bo tout fr\u00E8 li yo, li t\u0027ap kriye toujou. L\u00E8fini, fr\u00E8 l\u0027 yo pran pale ak li.",
    "L\u00E8 moun lakay farawon yo vin konnen fr\u00E8 Joz\u00E8f yo te vini, sa te f\u00E8 farawon an ak ch\u00E8f li yo kontan.",
    "Farawon an di Joz\u00E8f konsa: -Pale ak fr\u00E8 ou yo. Di yo men sa pou yo f\u00E8: Chaje b\u00E8t yo, ale nan peyi Kanaran.",
    "L\u00E8 y\u0027a rive, y\u0027a pran papa yo ak tout fanmi yo, y\u0027a tounen vin jwenn mwen. m\u0027a ba yo pi bon t\u00E8 ki nan peyi Lejip la pou f\u00E8 jaden. Y\u0027a manje pi bon manje ki gen nan peyi a.",
    "Ou menm pout\u00E8t pa ou, w\u0027a di yo sa pou yo f\u00E8. Y\u0027a pran k\u00E8k cha nan peyi Lejip la pou timoun yo ak madanm yo. Y\u0027a mennen papa yo vini.",
    "Yo pa bezwen r\u00E8gr\u00E8t kite anyen, paske se pi bon bagay nan tout peyi Lejip la m\u0027ap ba yo.",
    "Se sa menm pitit Izray\u00E8l yo te f\u00E8. Joz\u00E8f ba yo k\u00E8k cha jan farawon an te ba li l\u00F2d la. Li ba yo pwovizyon pou f\u00E8 vwayaj la.",
    "Li ba yo chak yon rad tout n\u00E8f. Men, li bay Benjamen twasan (300) py\u00E8s lajan ak senk rad n\u00E8f.",
    "Apre sa, li pran dis mal bourik chaje ak pi bon bagay ki te nan peyi Lejip la, dis fenm\u00E8l bourik chaje ak ble ak pen ak tout kalite l\u00F2t pwovizyon ank\u00F2, li voye bay papa l\u0027 pou l\u0027 ka f\u00E8 vwayaj la.",
    "L\u00E8 l\u0027ap voye fr\u00E8 l\u0027 yo pati, li di yo: -Piga nou chache kont yonn ak l\u00F2t nan chemen an, tande.",
    "Yo kite peyi Lejip, yo rive Kanaran lakay Jak\u00F2b, papa yo.",
    "Yo di l\u0027: -Papa, Joz\u00E8f la toujou wi. Se li menm k\u0027ap gouv\u00E8nen peyi Lejip la wi. Men, Jak\u00F2b rete tout fr\u00E8t, paske li pa t\u0027 kw\u00E8 yo.",
    "Men, l\u00E8 yo rakonte l\u0027 tout sa Joz\u00E8f te di yo, l\u00E8 li w\u00E8 cha Joz\u00E8f te voye pou l\u0027 te ka vwayaje a, Jak\u00F2b gen yon s\u00E8l kontantman ki pran l\u0027.",
    "Li di yo: -Se kont. Joz\u00E8f, pitit mwen an, vivan toujou. F\u00F2k m ale pou m\u0027 ka w\u00E8 l\u0027 anvan m\u0027 mouri."
  ],
  [
    "Izray\u00E8l pati av\u00E8k tout sa li te genyen. li al B\u00E8cheba, li touye b\u00E8t, li ofri yo bay Bondye Izarak, papa li.",
    "Jou lannwit sa a, Bondye pale ak Izray\u00E8l nan r\u00E8v, li di l\u0027: -Jak\u00F2b! Jak\u00F2b! Jak\u00F2b reponn: -Men mwen wi.",
    "Bondye di li: -Mwen se Bondye, Bondye papa ou la. Ou pa bezwen p\u00E8 desann ale nan peyi Lejip paske m\u0027ap f\u00E8 pitit pitit ou yo tounen yon gwo p\u00E8p laba a.",
    "M\u0027ap desann av\u00E8 ou nan peyi Lejip, m\u0027ap f\u00E8 pitit pitit ou yo tounen isit la ank\u00F2. Se Joz\u00E8f ki va f\u00E8men je ou l\u00E8 wa mouri.",
    "Jak\u00F2b pati, li kite B\u00E8cheba. Pitit Izray\u00E8l yo pran Jak\u00F2b, papa yo, ansanm ak timoun yo ak madanm yo, yo f\u00E8 yo moute sou cha farawon an te voye pou yo vwayaje a.",
    "Yo pran tout b\u00E8t ak tout byen yo te f\u00E8 nan peyi Kanaran an. Yo desann nan peyi Lejip. Yo mennen Jak\u00F2b desann nan peyi Lejip ak tout pitit pitit li yo.",
    "Jak\u00F2b pran pitit gason l\u0027 yo ak pitit fi l\u0027 yo, pitit pitit li yo, fi kou gason, li desann nan peyi Lejip ak yo tout.",
    "Men non pitit Izray\u00E8l yo ansanm ak pitit pitit yo ki te desann nan peyi Lejip: Jak\u00F2b ak pitit gason l\u0027 yo. Premye gason an te rele Woubenn.",
    "Men non pitit Woubenn yo: En\u00F2k, Palou, Ezwon ak Kami.",
    "Men non pitit Simeyon yo: Jemouy\u00E8l, Jamen, Orad, Jaken, Zoka ak Sayil. Li te f\u00E8 d\u00E8nye sa a ak yon fanm peyi Kanaran.",
    "Men non pitit gason Levi yo: G\u00E8chon, Keyat ak Merari.",
    "Men non pitit gason Jida yo: Er, Onan, Chela, Per\u00E8z ak Zerak. Men Er ak Onan te mouri nan peyi Kanaran. Per\u00E8z te gen de pitit gason: Ezwon ak Amoul.",
    "Men non pitit Isaka yo: Tola, Pouva, J\u00F2b ak Chimwon.",
    "Men non pitit Zabilon yo: Ser\u00E8d, Elon ak Jaley\u00E8l.",
    "Se pitit sa yo Leya te f\u00E8 pou Jak\u00F2b l\u00E8 yo te Mezopotami. Leya te f\u00E8 yon fi tout yo te rele Dena. Av\u00E8k pitit pitit yo, sa te f\u00E8 antou tranntwa gason ak yon fi.",
    "Men non pitit gason Gad yo: Zifjon, Agi, Chouni, Ezbon, Eri, Awodi ak Arey\u00E8li.",
    "Men non pitit gason As\u00E8 yo: Jimna, Jichva, Jichvi epi Beria. Yo te gen yon s\u00E8 ki te rele Serak. Beria te gen de pitit gason: Eb\u00E8 ak Malky\u00E8l.",
    "Se pitit gason sa yo Zilpa te f\u00E8 pou Jak\u00F2b. Zilpa sa a, se te s\u00E8vant Laban te bay Leya, pitit fi li a. Av\u00E8k pitit pitit yo, sa te f\u00E8 antou s\u00E8z moun.",
    "Men non pitit gason Rach\u00E8l, madan Jak\u00F2b: Joz\u00E8f ak Benjamen.",
    "Pandan Joz\u00E8f te nan peyi Lejip, Asnat, pitit fi Potifera, pr\u00E8t lavil On an, te f\u00E8 Manase ak Efrayim pou li.",
    "Men non pitit Benjamen yo: Bela, Bek\u00E8, Achb\u00E8l, Gera, Naaman, Ei, W\u00F2ch, Moupen, Oupim epi Ad.",
    "Se pitit gason sa yo Rach\u00E8l te f\u00E8 pou Jak\u00F2b. Av\u00E8k pitit pitit yo, sa te f\u00E8 antou kat\u00F2z moun.",
    "Men non pitit gason Dann lan: Ouchim.",
    "Men non pitit gason Neftali yo: Jazey\u00E8l, Gouni, Jez\u00E8 epi Chil\u00E8m.",
    "Se pitit gason sa yo Bila te f\u00E8 pou Jak\u00F2b. Bila sa a, se te s\u00E8vant Laban te bay Rach\u00E8l, pitit fi li a. Av\u00E8k pitit pitit yo, sa te f\u00E8 antou s\u00E8t moun.",
    "Antou sa te f\u00E8 swasannsis moun, pitit ak pitit pitit ki te desann nan peyi Lejip ansanm ak Jak\u00F2b, san konte madanm pitit li yo.",
    "Av\u00E8k Joz\u00E8f ki te gen tan f\u00E8 de pitit nan peyi Lejip, sa te f\u00E8 antou swasanndis moun laras Jak\u00F2b ki te vin nan peyi Lejip.",
    "Izray\u00E8l te voye Jida devan al mande Joz\u00E8f pou l\u0027 vin jwenn li Gochenn.",
    "Joz\u00E8f f\u00E8 pare cha li a, li moute, li al Gochenn, li al kontre papa l\u0027. Rive Joz\u00E8f rive devan papa l\u0027, li lage k\u00F2 l\u0027 nan bra l\u0027, li pase yon bon tan ap kriye sou zep\u00F2l li.",
    "Izray\u00E8l di Joz\u00E8f konsa: -Koulye a, mwen w\u00E8 figi ou, mwen konnen ou vivan toujou, mwen m\u00E8t mouri.",
    "Epi Joz\u00E8f di fr\u00E8 l\u0027 yo ak tout fanmi papa l\u0027 yo: -Mwen pral av\u00E8ti wa a. Mwen pral di l\u0027: men fr\u00E8 m\u0027 yo ak tout fanmi papa m\u0027 yo ki t\u0027ap viv nan peyi Kanaran vin jwenn mwen isit la.",
    "Se gad\u00F2 mouton yo ye. Se b\u00E8t yo konn gade. Yo mennen tout mouton yo ak tout b\u00E8f yo ansanm ak tout sa yo genyen.",
    "L\u00E8 farawon an va rele nou pou mande nou ki metye nou,",
    "n\u0027a reponn li: Monwa, depi nou tout piti jouk koulye a, se b\u00E8t n\u0027ap gade, tankou tout zans\u00E8t nou yo. Konsa, nou ka rete nan peyi Gochenn lan. Li te di yo sa paske moun peyi Lejip yo pa ka sip\u00F2te w\u00E8 moun k\u0027ap gade b\u00E8t viv nan mitan yo."
  ],
  [
    "Apre sa, Joz\u00E8f al av\u00E8ti farawon an li di l\u0027: -Men papa m\u0027 ak fr\u00E8 m\u0027 yo rive soti nan peyi Kanaran, yo vini ak mouton yo, b\u00E8f yo ak tout sa yo genyen. Koulye a menm yo Gochenn.",
    "Joz\u00E8f te pran senk nan fr\u00E8 l\u0027 yo av\u00E8k li, li prezante yo bay farawon an.",
    "Farawon an di yo konsa: -Ki metye nou? Yo reponn li: -Metye nou se gade b\u00E8t tankou zans\u00E8t nou yo.",
    "Apre sa, yo di farawon an: -Nou vin pou nou ka rete nan peyi a, paske pa gen manje ank\u00F2 nan peyi nou pou b\u00E8t yo manje. L\u00E8fini, grangou a r\u00E8d anpil nan peyi Kanaran. Tanpri, ban nou p\u00E8misyon pou nou rete nan peyi Gochenn lan.",
    "Farawon an di Joz\u00E8f: -Men papa ou ak fr\u00E8 ou yo vin jwenn ou isit la.",
    "tout peyi Lejip la la devan ou. Chwazi pi bon t\u00E8 nan peyi a, ba yo l\u0027 pou rete. Yo m\u00E8t rete sou t\u00E8 Gochenn lan. Epi, si ou konnen gen nan mitan yo moun ki kapab pran swen b\u00E8t pa m\u0027 yo, ou m\u00E8t ba yo b\u00E8t mwen yo gade.",
    "Apre sa, Joz\u00E8f f\u00E8 papa l\u0027 vini, li prezante l\u0027 bay farawon an. L\u00E8 Jak\u00F2b fin di farawon an bonjou,",
    "farawon an mande l\u0027: -Ki laj ou?",
    "Jak\u00F2b reponn li: -Mwen gen santrantan (130 an) depi m\u0027ap moute desann sou lat\u00E8. Men, mwen poko pr\u00E8t pou m\u0027 rive laj zans\u00E8t mwen yo te rive l\u00E8 yo t\u0027ap f\u00E8 moute desann pa yo. Mwen pa gen anpil laj, se vre. Men, mwen pa manke bat miz\u00E8.",
    "Jak\u00F2b di farawon an orevwa, epi li ale.",
    "Joz\u00E8f f\u00E8 papa l\u0027 ak fr\u00E8 l\u0027 yo rete nan peyi Lejip. Li ba yo t\u00E8 b\u00F2 lavil Ranms\u00E8s, jan farawon an te mande l\u0027 la. Li ba yo yon bon t\u00E8 nan peyi a.",
    "Joz\u00E8f te bay papa l\u0027, fr\u00E8 l\u0027 yo ak tout fanmi yo kantite manje yo te bezwen pou mezi timoun yo te genyen.",
    "Grangou a te r\u00E8d anpil toupatou. pa t\u0027 gen manje ank\u00F2. Moun peyi Lejip ak moun peyi Kanaran yo t\u0027ap fin deperi anba grangou a.",
    "Joz\u00E8f te fin ranmase d\u00E8nye lajan moun peyi Lejip ak moun peyi Kanaran te genyen nan vann yo ble. Li pote tout lajan an lakay farawon an.",
    "L\u00E8 tout lajan moun yo fini nan peyi Lejip ak nan peyi Kanaran, tout moun peyi Lejip yo vin jwenn Joz\u00E8f, yo di l\u0027: -Ban nou manje non, souple. Pa kite nou mouri. F\u00E8 kich\u00F2y pou nou, nou pa gen lajan ank\u00F2.",
    "Joz\u00E8f di yo: -Si nou pa gen lajan, mennen b\u00E8t nou yo vini, n\u0027a boukante yo pou manje.",
    "Se konsa, yo mennen b\u00E8t yo bay Joz\u00E8f pou f\u00E8 boukantay. Li ba yo manje, yo ba li chwal, b\u00E8f, mouton, bourik. Pandan tout lanne a, li boukante manje ak yo pou val\u00E8 b\u00E8t yo te genyen.",
    "Apre lanne a fin pase, yo tounen b\u00F2 kote Joz\u00E8f ank\u00F2. Yo di li: -Nou p\u0027ap kapab kache ou sa, m\u00E8t. Lajan nou fini n\u00E8t. Nou deja ba ou tout b\u00E8t nou te genyen. Koulye a, m\u00E8t, se t\u00E8 nou yo ak pw\u00F2p t\u00E8t nou ase ki rete pou n\u0027 ba ou.",
    "Pa kite nou mouri. F\u00E8 kich\u00F2y pou nou! Pa kite nou p\u00E8di t\u00E8 nou yo. F\u00E8 pri pou nou menm ansanm ak tout t\u00E8 nou yo. N\u0027ap tounen esklav farawon an. T\u00E8 nou yo va pou li tou. Men, ban nou plan pou nou simen nan jaden nou yo pou nou pa mouri, pou t\u00E8 a pa fin tounen savann.",
    "Se konsa Joz\u00E8f achte tout t\u00E8 Lejip la pou farawon an. tout moun peyi Lejip yo te vann li t\u00E8 yo paske grangou a t\u0027ap fini ak yo. tout peyi a vini pou farawon an.",
    "Joz\u00E8f f\u00E8 tout moun toupatou nan peyi a tounen esklav farawon an.",
    "Se te pr\u00E8t yo ase li pa t\u0027 manyen. Pr\u00E8t yo pa t\u0027 bezwen t\u00E8 pou yo manje, paske, dapre yon lwa ki gen nan peyi a, se farawon an menm ki te toujou peye yo. Se ak lajan sa a yo te viv.",
    "Joz\u00E8f di p\u00E8p la: -J\u00F2di a, mwen achte nou ansanm ak tout t\u00E8 nou yo pou farawon an. Men grenn m\u0027ap ban nou pou nou plante nan jaden nou yo.",
    "L\u00E8 sezon rek\u00F2t la va rive, n\u0027a bay farawon an yon senky\u00E8m (1/5) nan tou sa nou rek\u00F2lte. R\u00E8s la va pou nou, pou nou plante nan jaden nou yo, pou nou manje nou menm ansanm ak pitit nou yo ak tout moun ki lakay nou.",
    "Yo reponn li: -Ou sove lavi nou! S\u00E8l sa nou mande ou, se pou ou aji byen ak nou. N\u0027ap rete esklav farawon an.",
    "Se konsa, Joz\u00E8f te pase yon regleman pou tout peyi Lejip la: dapre regleman sa a ki la jouk koulye a toujou, se pou yo bay farawon an yon senky\u00E8m sou chak rek\u00F2t. Se s\u00E8lman t\u00E8 pr\u00E8t yo ki pa t\u0027 pou farawon an.",
    "Moun Izray\u00E8l yo te rete nan peyi Lejip sou t\u00E8 Gochenn lan. Yo vin gen anpil byen. Yo te f\u00E8 anpil anpil pitit. Yo t\u0027ap f\u00E8 toujou.",
    "Jak\u00F2b pase dis\u00E8t lanne nan peyi Lejip. Li te rive gen sankaranns\u00E8t (147) lanne sou t\u00E8t li.",
    "L\u00E8 sa a, Izray\u00E8l vin w\u00E8 li pa t\u0027 gen lontan pou l\u0027 viv ank\u00F2. Li f\u00E8 rele Joz\u00E8f, pitit li a, li di l\u0027 konsa: -Si ou renmen m\u0027 vre, tanpri, f\u00E8 m\u0027 s\u00E8man. Mete men ou nan fant janm mwen, pwom\u00E8t mwen w\u0027ap kenbe paw\u00F2l ou, ou p\u0027ap janm trayi m\u0027. Tanpri, pa antere m\u0027 nan peyi Lejip.",
    "Mwen vle pou yo antere m\u0027 menm kote ak zans\u00E8t mwen yo, l\u00E8 m aval jwenn fanmi mwen yo ki mouri deja a. Se pou ou pran kadav mwen, pote l\u0027 soti peyi Lejip, al antere l\u0027 nan kavo fanmi m\u0027 yo. Joz\u00E8f reponn li: -m\u0027a f\u00E8 jan ou mande m\u0027 lan.",
    "Men, Jak\u00F2b di Joz\u00E8f konsa: -F\u00E8 m\u0027 s\u00E8man w\u0027ap f\u00E8 sa pou mwen! Joz\u00E8f s\u00E8mante ba li. Apre sa, Izray\u00E8l bese kouche nan kabann li."
  ],
  [
    "K\u00E8k tan apre sa, yo vin f\u00E8 Joz\u00E8f konnen papa l\u0027 malad. Joz\u00E8f pran Manase ak Efrayim, de pitit gason l\u0027 yo, ak li, li ale w\u00E8 Jak\u00F2b.",
    "Yo vin di Jak\u00F2b: -Men Joz\u00E8f, pitit ou, vin w\u00E8 ou. Izray\u00E8l ranmase d\u00E8nye ti r\u00E8s f\u00F2s li te genyen an, li leve chita sou kabann lan.",
    "Jak\u00F2b di Joz\u00E8f: -Bondye ki gen tout pouvwa a te par\u00E8t devan mwen yon kote yo rele Louz, nan peyi Kanaran. Li beni m\u0027.",
    "Li di m\u0027 konsa: M\u0027ap ba ou anpil pitit ak pitit pitit. M\u0027ap f\u00E8 yo tounen anpil nasyon. Ou w\u00E8 t\u00E8 sa a? M\u0027ap bay pitit pitit ou yo li pou li rele yo pa yo pou tout tan.",
    "Bon. De pitit gason ou te f\u00E8 nan peyi Lejip anvan m\u0027 te vin jwenn ou isit la a, se pitit mwen yo pral ye. Wi, Efrayim ak Manase ap pou mwen tankou Woubenn ak Simeyon.",
    "Men, tout pitit ou va f\u00E8 apre yo, se pitit ou y\u0027ap ye. Y\u0027a pote non gran fr\u00E8 yo pou yo ka jwenn pa yo nan byen m\u0027 yo.",
    "L\u00E8 m\u0027 t\u0027ap tounen soti nan peyi Mezopotami an, Rach\u00E8l, manman ou, te mouri nan men mwen. Li mouri sou wout pou ale peyi Kanaran, pa tw\u00F2 lwen lavil Efrata. Mwen antere l\u0027 la sou wout Efrata a. Se Efrata sa a yo rele Betley\u00E8m lan tou.",
    "L\u00E8 Izray\u00E8l w\u00E8 pitit Joz\u00E8f yo, li mande: -Ki timoun sa yo?",
    "Joz\u00E8f reponn li: -Se pitit gason Bondye te ban mwen antan mwen isit la wi. Izray\u00E8l di li: -Tanpri, f\u00E8 yo pwoche pi pre m\u0027 pou m\u0027 ka beni yo.",
    "Izray\u00E8l te fin granmoun, je l\u0027 pa t\u0027 bon menm. Li pa t\u0027 kapab w\u00E8 ank\u00F2. Joz\u00E8f f\u00E8 pitit li yo pwoche b\u00F2 kote papa l\u0027. Jak\u00F2b pran yo, li bo yo, li pase bra l\u0027 nan kou yo.",
    "Izray\u00E8l di Joz\u00E8f konsa: -Mwen pa t\u0027 gen espwa w\u00E8 figi ou ank\u00F2, men Bondye f\u00E8 m\u0027 w\u00E8 ata pitit ou yo.",
    "Joz\u00E8f wete timoun yo sou jenou Izray\u00E8l, epi li bese t\u00E8t li jouk at\u00E8 devan papa l\u0027.",
    "Li pran timoun yo, Efrayim nan men dwat li ak Manase nan men g\u00F2ch li. Konsa, Efrayim vin sou b\u00F2 g\u00F2ch Izray\u00E8l, Manase menm sou b\u00F2 dwat li. Li f\u00E8 yo pwoche vin jwenn papa l\u0027.",
    "Men, Izray\u00E8l kwaze men l\u0027 l\u00E8 l\u0027ap lonje yo, li mete men dwat li sou t\u00E8t Efrayim ki te pi piti a, li mete men g\u00F2ch li sou t\u00E8t Manase ki te pi gran an. Izray\u00E8l te konnen sa l\u0027 t\u0027ap f\u00E8 l\u00E8 l\u0027 te f\u00E8 sa.",
    "Li beni Joz\u00E8f, li di l\u0027: -Se pou Bondye zans\u00E8t mwen yo, Bondye Abraram ak Izarak te s\u00E8vi tout lavi yo a, beni timoun sa yo. Se pou Bondye ki te pran swen mwen depi l\u00E8 m\u0027 te f\u00E8t jouk j\u00F2di a beni timoun yo.",
    "Se pou zanj Bondye ki te delivre m\u0027 anba tout move pa beni timoun yo. Se pou yo pote non mwen ak non zans\u00E8t mwen yo, Abraram ak Izarak. Se pou yo f\u00E8 anpil pitit pitit, se pou yo peple sou t\u00E8 a.",
    "Men Joz\u00E8f pa t\u0027 kontan l\u00E8 li w\u00E8 papa l\u0027 te mete men dwat li sou t\u00E8t Efrayim. Li kenbe men papa l\u0027 pou l\u0027 wete l\u0027 sou t\u00E8t Efrayim pou l\u0027 mete l\u0027 pito sou t\u00E8t Manase.",
    "Epi li di papa l\u0027: -Se pa konsa, papa. Men pi gran an b\u00F2 isit. Mete men dwat ou sou t\u00E8t li.",
    "Men, papa a derefize. Li di l\u0027: -Mwen konnen, pitit mwen, mwen konnen. Manase tout ap vin yon p\u00E8p. Li menm tout l\u0027ap grann\u00E8g. Men, ti fr\u00E8 l\u0027 la pral pi grann\u00E8g pase l\u0027. Pitit li yo pral vin anpil nasyon.",
    "Jou sa a, li beni yo, li di: -Nan peyi pitit pitit Izray\u00E8l yo, l\u00E8 y\u0027ap bay benediksyon, y\u0027a nonmen non nou. y\u0027a mande pou Bondye beni yon moun menm jan li te beni Efrayim ak Manase. Se konsa li te mete Efrayim anvan Manase.",
    "Apre sa, Izray\u00E8l di Joz\u00E8f: -Gade. Mwen pral mouri. Men Bondye ap la av\u00E8k ou. La f\u00E8 ou tounen nan peyi zans\u00E8t ou yo.",
    "Se pa pou l\u00F2t moun nan fr\u00E8 ou yo, se pou ou m\u0027ap kite moso t\u00E8 Sich\u00E8m lan. Se p\u00F2syon t\u00E8 sa a mwen te pran nan men moun Amori yo anba gwo goumen."
  ],
  [
    "Jak\u00F2b f\u00E8 rele pitit gason l\u0027 yo, li di yo: -Sanble non. M\u0027ap f\u00E8 nou konnen sa ki pral rive nou nan jou k\u0027ap vini yo.",
    "Sanble, vin koute non, pitit Jak\u00F2b yo! vin koute sa Izray\u00E8l, papa nou, pral di nou.",
    "Ou menm, Woubenn, premye pitit gason mwen, ou se f\u00F2s mwen, premye pitit mwen f\u00E8. Nan tout pitit mwen yo, se ou ki gen plis f\u00F2s, se ou ki pi gwon\u00E8g.",
    "Ou tankou yon larivy\u00E8 k\u0027ap desann. Men, se pa ou k\u0027ap alat\u00E8t, paske ou kouche ak yon madanm papa ou. Ou moute sou kabann mwen, ou f\u00E8 sa ou pa t\u0027 dwe f\u00E8.",
    "Simeyon ak Levi se menm moun, se pwason kraze nan bouyon! Yo s\u00E8vi ak zam yo pou f\u00E8 mechanste.",
    "Mwen p\u0027ap patisipe nan konplo yo. Mwen p\u0027ap la av\u00E8k yo nan reyinyon yo. Paske l\u00E8 yo ank\u00F2l\u00E8, yo touye moun. Yo koupe jar\u00E8t towo b\u00E8f pou dan ri.",
    "Madichon pou yo l\u00E8 yo move paske yo san manman! M\u0027ap f\u00E8 yo rete toupatou nan peyi Jak\u00F2b la. M\u0027ap gaye yo nan tout peyi Izray\u00E8l la.",
    "Ou menm, Jida, fr\u00E8 ou yo ap f\u00E8 lwanj ou. W\u0027ap kenbe l\u00E8nmi ou yo d\u00E8y\u00E8 kou. Pitit papa ou yo ap bese t\u00E8t devan ou.",
    "Jida, se yon jenn ti lyon. L\u00E8 ou fin f\u00E8 ravaj, pitit mwen, ou tounen tounen ou. Ou kwoupi, ou kache k\u00F2 ou tankou yon jenn ti lyon, tankou yon fenm\u00E8l lyon. Ki moun ki ka deranje ou?",
    "Yo p\u0027ap ka wete k\u00F2mandman an nan men Jida. Non. Baton k\u00F2mandman an p\u0027ap soti nan mitan janm li, jouk tan moun tout p\u00E8p sou lat\u00E8 pral obeyi a va vini.",
    "L\u0027ap mare ti bourik li a nan yon pye rezen, l\u0027ap mare pitit manman bourik li a nan pi bon pye rezen an. L\u0027ap lave rad li nan diven, l\u0027ap lave var\u00E8z li nan diven wouj kou san.",
    "Je l\u0027 wouj ak diven. Dan l\u0027 blan ak l\u00E8t.",
    "Zabilon pral rete b\u00F2 lanm\u00E8. Batiman yo va jwenn bon p\u00F2 sou rivaj li yo. Limit peyi l\u0027 la ap rive jouk Sidon.",
    "Isaka, se yon bon bourik chay. Li kouche nan mitan de b\u00F2 sakpay.",
    "Li w\u00E8 jan kote li poze k\u00F2 l\u0027 la nan gou li, li w\u00E8 jan peyi a b\u00E8l. Li pare do l\u0027 pou l\u0027 pote chay li. Li tounen esklav pou l\u0027 travay di.",
    "Dann ap yon ch\u00E8f pou p\u00E8p li, tankou yon branch nan fanmi Izray\u00E8l.",
    "Dann ap tankou yon s\u00E8pan b\u00F2 gran chemen an, yon s\u00E8pan mechan sou b\u00F2 wout la. L\u0027ap m\u00F2de chwal yo nan talon pou l\u0027 f\u00E8 kavalye yo tonbe sou t\u00E8t.",
    "O Sey\u00E8, m\u0027ap tann ou vin sove mwen!",
    "Ou menm, Gad, yon bann v\u00F2l\u00F2 ap vin tonbe sou ou. Men, w\u0027ap kouri d\u00E8y\u00E8 yo, se ou k\u0027ap mete men sou yo.",
    "Peyi As\u00E8 a ap bay bon manje k\u0027ap bay f\u00F2s. L\u0027ap donnen manje ki gou nan bouch wa yo.",
    "Neftali, se yon fenm\u00E8l kabrit ki lage. L\u0027ap f\u00E8 b\u00E8l ti pitit.",
    "Joz\u00E8f se boujon yon pye rezen ki konn donnen, li soti nan yon pye rezen b\u00F2 sous dlo ki donnen byen. Branch li yo moute sou tout miray la.",
    "Y\u0027ap chache l\u0027 kont, y\u0027ap voye w\u00F2ch sou li. Moun k\u0027ap voye fl\u00E8ch yo tounen yon p\u00E8sekisyon pou li.",
    "Men, banza pa li a rete f\u00E8m, pony\u00E8t li pa febli, gremesi pouvwa Bondye Jak\u00F2b la, Bondye ki gad\u00F2 p\u00E8p Izray\u00E8l la. Se li ki tout pwoteksyon yo.",
    "Sa soti nan Bondye papa ou la k\u0027ap ede ou, nan Bondye ki gen tout pouvwa a k\u0027ap beni ou av\u00E8k benediksyon lapli ki soti anwo nan sy\u00E8l la, av\u00E8k benediksyon sous dlo k\u0027ap soti anba t\u00E8 a, av\u00E8k benediksyon ki soti nan tete ak nan vant manman.",
    "Benediksyon papa ou yo pi plis pase benediksyon m\u00F2n ki la pou tout tan yo. Se pou benediksyon sa yo tonbe sou t\u00E8t Joz\u00E8f, sou t\u00E8t moun Bondye te chwazi nan mitan tout fr\u00E8 l\u0027 yo.",
    "Benjamen, se yon b\u00E8t nan bwa devoran. Nan maten, li manje b\u00E8t li kenbe a. Nan asw\u00E8, l\u0027ap separe toujou sa l\u0027 te pran yo.",
    "Men douz branch fanmi Izray\u00E8l yo. Men sa papa yo te di yo. Li beni yo, li bay chak moun benediksyon pa yo.",
    "Apre sa, Jak\u00F2b ba yo l\u00F2d sa a: -Mwen menm, mwen pral jwenn fanmi m\u0027 yo ki mouri deja. Antere m\u0027 menm kote ak zans\u00E8t mwen yo nan twou w\u00F2ch ki nan jaden Efwon, moun Et la,",
    "nan twou w\u00F2ch ki nan jaden Makpela a, anfas Manmre, nan peyi Kanaran. Se Abraram ki te achte twou w\u00F2ch sa a ak tout jaden an nan men Efwon, moun Et la, pou s\u00E8vi l\u0027 simity\u00E8.",
    "Se la yo te antere Abraram ak Sara, madanm li. Se la yo te antere Izarak ak Rebeka, madanm li. Se la tout mwen te antere Leya.",
    "Se nan men mesye Et yo nou te achte jaden an ak tout twou w\u00F2ch ki sou li a.",
    "L\u00E8 Jak\u00F2b fin pale konsa ak pitit gason l\u0027 yo, li lonje k\u00F2 l\u0027 sou kabann lan, li mouri, li al jwenn fanmi li yo ki te mouri deja."
  ],
  [
    "Joz\u00E8f lage k\u00F2 l\u0027 sou papa l\u0027, li kriye kont li, li bo l\u0027 nan figi.",
    "Apre sa, Joz\u00E8f rele d\u00F2kt\u00E8 ki t\u0027ap s\u00E8vi l\u0027 yo, li f\u00E8 yo pare kadav la. Se sa menm d\u00F2kt\u00E8 yo f\u00E8.",
    "Yo pran karant jou pou pare kadav la jan yo konn f\u00E8 l\u0027 la. Apre sa, moun peyi Lejip yo pase swasanndi jou ap kriye pou li.",
    "L\u00E8 tout swasanndi jou yo fin pase, jou pou ant\u00E8man an rive. Joz\u00E8f pale ak moun lakay farawon yo, li di yo konsa: -Tanpri souple, rann mwen s\u00E8vis sa a. Pote komisyon sa a bay farawon an pou mwen.",
    "Di l\u0027 pou mwen: Anvan papa m\u0027 te mouri li te f\u00E8 m\u0027 s\u00E8mante pou m\u0027 te antere l\u0027 nan kavo li te f\u00E8 pare pou li nan peyi Kanaran. Tanpri, kite m\u0027 moute al antere papa m\u0027. Apre sa, m\u0027a tounen.",
    "Farawon an voye reponn li: -Ou m\u00E8t al antere papa ou, jan ou te s\u00E8mante ba li a.",
    "Se konsa Joz\u00E8f moute al antere papa l\u0027. tout moun lakay farawon yo, tout ch\u00E8f ak tout notab peyi Lejip yo ale ak li,",
    "ansanm ak tout fanmi Joz\u00E8f yo, fr\u00E8 l\u0027 yo, ak tout fanmi papa l\u0027 yo. Men yo te kite tout timoun piti yo Gochenn ansanm ak b\u00E8t yo, mouton, kabrit ak b\u00E8f.",
    "Te gen anpil cha ak anpil kavalye sou chwal ki t ale avek li. Kif\u00E8 pa t\u0027 manke moun nan lant\u00E8man an.",
    "L\u00E8 yo rive nan glasi Atad ki l\u00F2t b\u00F2 larivy\u00E8 Jouden, kote s\u00F2l\u00E8y leve a, yo pran rele byen f\u00F2. Joz\u00E8f te f\u00E8 yo f\u00E8 s\u00E8vis la pandan s\u00E8t jou pou papa l\u0027.",
    "L\u00E8 moun peyi Kanaran yo w\u00E8 s\u00E8vis lant\u00E8man yo t\u0027ap f\u00E8 Atad la, yo di: -Ala yon grann\u00E8g ki mouri lakay moun peyi Lejip yo papa! Se pout\u00E8t sa yo rele glasi ki l\u00F2t b\u00F2 larivy\u00E8 Jouden an: Glasi lapenn moun peyi Lejip yo.",
    "Konsa, pitit gason Jak\u00F2b yo te f\u00E8 jan papa yo te ba yo l\u00F2d f\u00E8 a.",
    "Yo pote kadav li nan peyi Kanaran, yo antere l\u0027 nan twou w\u00F2ch ki te nan jaden Makpela a, anfas Manmre. Se jaden sa a Abraram te achte nan men Efwon, moun Et la, pou s\u00E8vi l\u0027 simity\u00E8.",
    "Apre Joz\u00E8f fin antere papa l\u0027, li tounen Lejip ansanm ak fr\u00E8 l\u0027 yo ak tout moun ki te moute av\u00E8 l\u0027 pou lant\u00E8man papa l\u0027 la.",
    "Apre lanm\u00F2 papa yo, fr\u00E8 Joz\u00E8f yo di: -Ou pa janm konnen. Joz\u00E8f ka kenbe nou nan k\u00E8, li ka f\u00E8 nou peye tout sa nou te f\u00E8 l\u0027 yo.",
    "Se konsa yo voye di Joz\u00E8f: -Men komisyon papa te ban nou pou ou anvan l\u0027 te mouri:",
    "Men sa n\u0027a di Joz\u00E8f pou mwen: Tanpri, padonnen krim fr\u00E8 ou yo te f\u00E8 ou la. Padonnen peche yo paske yo te f\u00E8 ou mal anpil. Koulye a at\u00F2, tanpri, padonnen mal nou te f\u00E8 ou la, nou menm k\u0027ap s\u00E8vi Bondye papa ou la. L\u00E8 Joz\u00E8f tande paw\u00F2l sa a, li pran kriye.",
    "Apre sa, fr\u00E8 l\u0027 yo vini yo menm menm, yo bese t\u00E8t yo jouk at\u00E8 devan li, yo di l\u0027 konsa: -Men nou pote t\u00E8t nou pou nou s\u00E8vi ou domestik.",
    "Joz\u00E8f di yo: -Nou pa bezwen p\u00E8. Mwen pa kapab pran plas Bondye.",
    "Nou te moute konplo pou f\u00E8 m\u0027 mal. Men Bondye f\u00E8 sa tounen yon byen, pou l\u0027 te f\u00E8 sak rive j\u00F2di a rive, pou l\u0027 te ka sove lavi tout kantite moun sa yo.",
    "Non. Nou pa bezwen p\u00E8. M\u0027ap okipe nou, nou menm ansanm ak tout pitit nou yo. Se konsa, Joz\u00E8f te pale byen ak fr\u00E8 l\u0027 yo, li te di yo paw\u00F2l ki te touche k\u00E8 yo, li remoute kouraj yo.",
    "Joz\u00E8f te rete nan peyi Lejip ak tout fanmi papa l\u0027 yo. Li te gen sandizan (110 an) l\u00E8 l\u0027 mouri.",
    "Li te gen tan w\u00E8 pitit ak pitit pitit Efrayim. Se nan men l\u0027 pitit Maki yo te f\u00E8t. Maki sa a te pitit Manase.",
    "Li di fr\u00E8 l\u0027 yo konsa: -Mwen pral mouri. Men mwen s\u00E8ten Bondye gen pou vin ede nou. L\u0027ap f\u00E8 nou kite peyi sa a, l\u0027ap f\u00E8 nou tounen nan peyi li te s\u00E8mante l\u0027ap bay Abraram, Izarak ak Jak\u00F2b la.",
    "Apre sa, Joz\u00E8f f\u00E8 pitit Izray\u00E8l yo s\u00E8mante ba li, li di yo: -Wi, Bondye gen pou vin ede nou. L\u00E8 sa a, tanpri, pote zosman m\u0027 yo moute ak nou.",
    "L\u00E8 Joz\u00E8f mouri li te gen sandizan (110 an). Yo benyen kadav la, yo pare l\u0027 pou l\u0027 pa pouri. Yo mete l\u0027 nan yon s\u00E8k\u00E8y byen f\u00E8men nan peyi Lejip."
  ]
]