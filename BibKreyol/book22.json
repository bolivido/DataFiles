[
  [
    "Men vizyon sou peyi Jida ak lavil Jerizal\u00E8m Bondye te f\u00E8 Ezayi, pitit Am\u00F2z la, w\u00E8 sou r\u00E8y wa Ozyas, wa Jotam, wa Akaz ak wa Ezekyas nan peyi Jida a.",
    "Sey\u00E8 a di konsa: -Ou menm sy\u00E8l la, koute! Ou menm lat\u00E8, pare z\u00F2r\u00E8y ou! Paske mwen menm, Sey\u00E8 a, mwen pral pale! Pitit mwen te okipe yo, pitit mwen te elve yo, men yo vire do ban mwen.",
    "B\u00E8f ki b\u00E8f konnen m\u00E8t li. Bourik ki bourik konnen kote m\u00E8t li ba l\u0027 manje. Men, p\u00E8p Izray\u00E8l la menm pa konn bagay konsa. P\u00E8p mwen an pa konprann anyen.",
    "Mal\u00E8 pou peyi nou an, kote tout moun ap viv nan peche! Mal\u00E8 pou p\u00E8p ki plen krim sou konsyans yo, pou ras moun sa yo k\u0027ap f\u00E8 sa ki mal, pou bann pitit sa yo ki fin p\u00E8v\u00E8ti! Yo lage pye Bondye Sey\u00E8 a! Yo pa okipe Bondye p\u00E8p Izray\u00E8l la ki yon Bondye apa. Yo vire do ba li.",
    "Poukisa n\u0027ap plede f\u00E8 t\u00E8t di konsa? Pa gen kote ank\u00F2 pou yo frape nou. Tout t\u00E8t la malad. Pa gen k\u00F2 ank\u00F2 pou sip\u00F2te.",
    "Depi nan po t\u00E8t nou rive anba pla pye nou, nanpwen kote nan k\u00F2 nou ki pa malad. Se blese, se foule, se san k\u0027ap koule. Yo pa netwaye yo, yo pa mare anyen sou yo, yo pa mete medikaman sou yo pou kalme doul\u00E8 yo.",
    "Peyi nou an fini. Dife fin boule tout lavil nou yo rat\u00E8. Moun l\u00F2t nasyon yo piye tout jaden nou yo, l\u0027a devan je nou. Yo fini ak tout bagay nan peyi a n\u00E8t. Yon s\u00E8l lafliksyon tonbe sou nou, tankou l\u00E8 l\u00E8nmi pase nan peyi a.",
    "Lavil Jerizal\u00E8m rete pou kont li sou do m\u00F2n Siyon an, tankou yon ti joupa, tankou yon ti ton\u00E8l nan mitan jaden. L\u00E8nmi s\u00E8nen l\u0027 toupatou.",
    "Si Sey\u00E8 ki gen tout pouvwa a pa t\u0027 kite k\u00E8k moun nan nou chape, lavil la t\u0027ap dispar\u00E8t n\u00E8t tankou sa ki te rive lavil Sod\u00F2m ak lavil Gom\u00F2 a.",
    "Lavil Jerizal\u00E8m sa a! Ch\u00E8f li yo tankou ch\u00E8f lavil Sod\u00F2m. Moun li yo tankou moun lavil Gom\u00F2. Nou tout ki la a, koute sa Sey\u00E8 a ap di ch\u00E8f lavil yo. Pare z\u00F2r\u00E8y nou pou nou tande l\u00F2d Bondye nou an ap bay moun Jerizal\u00E8m yo.",
    "Li di yo: Sa pou m\u0027 f\u00E8 ak pak\u00E8t b\u00E8t n\u0027ap plede ofri pou touye pou mwen yo? Mwen bouke ak belye mouton n\u0027ap boule sou lot\u00E8l la, ak gr\u00E8s towo n\u0027ap ofri ban mwen yo. Kanta pou san b\u00E8f, san mouton ak san kabrit yo menm, mwen pa bezwen sa.",
    "L\u00E8 n\u0027ap vin f\u00E8 s\u00E8vis pou mwen, ki moun ki mande nou pou nou f\u00E8 tout ale vini sa yo nan lakou tanp mwen an?",
    "Nou m\u00E8t sispann f\u00E8 bann ofrann sa yo ki p\u0027ap s\u00E8vi nou anyen. Mwen pa ka sip\u00F2te lafimen lansan n\u0027ap ofri m\u0027 lan. Mwen pa vle w\u00E8 f\u00E8t lalin nouv\u00E8l nou yo, jou repo nou yo ak tout l\u00F2t reyinyon n\u0027ap f\u00E8 yo. M\u0027 pa ka sip\u00F2te f\u00E8t moun k\u0027ap f\u00E8 mechanste yo ap f\u00E8 pou mwen.",
    "Mwen rayi f\u00E8t lalin nouv\u00E8l nou yo ak tout b\u00E8l seremoni n\u0027ap plede f\u00E8 yo. Se yon chay yo tounen pou mwen. Mwen pa ka sip\u00F2te yo ank\u00F2.",
    "L\u00E8 n\u0027ap leve bra nou anl\u00E8 pou nou lapriy\u00E8 nan pye m\u0027, m\u0027ap bouche je m\u0027 pou m\u0027 pa w\u00E8 nou. Nou m\u00E8t f\u00E8 lapriy\u00E8 sou lapriy\u00E8, mwen p\u0027ap tande nou! Men nou plen san!",
    "Many\u00E8 netwaye lavi nou non! Mete nou nan kondisyon pou f\u00E8 s\u00E8vis pou mwen non! Sispann tout lenjistis mwen w\u00E8 n\u0027ap f\u00E8 yo! Wi, sispann f\u00E8 sa ki mal!",
    "Many\u00E8 aprann f\u00E8 sa ki byen! Chache f\u00E8 sa ki dwat devan mwen! Pran defans moun y\u0027ap kraze yo! Defann k\u00F2z timoun ki san papa ak fanm ki p\u00E8di mari yo.",
    "Sey\u00E8 a di konsa: -Nou m\u00E8t vini at\u00F2! Vini non! Ann regle koze a! Menm si peche nou yo ta tache wouj kou san sou tout k\u00F2 nou, m\u0027ap lave nou. M\u0027ap f\u00E8 nou vini blan kou koton. Nou te m\u00E8t tache wouj fonse, m\u0027ap blanchi nou, m\u0027ap f\u00E8 nou blan kou lenn mouton.",
    "Si nou dak\u00F2 pou nou f\u00E8 sa mwen di nou f\u00E8, n\u0027a manje b\u00E8l rek\u00F2t peyi a va bay.",
    "Men, si nou derefize koute m\u0027, si nou rete ap f\u00E8 t\u00E8t di toujou, nou tout gen pou n\u0027 mouri nan lag\u00E8. Se mwen menm, Sey\u00E8 a, ki di sa ak bouch mwen.",
    "Yon l\u00E8, lavil Jerizal\u00E8m te renmen m\u0027 ak tout k\u00E8 li. Koulye a, li tounen yon jenn\u00E8s! Yon l\u00E8, se moun ki mache dwat ase ki te rete ladan l\u0027, yo pa t\u0027 f\u00E8 lenjistis. Koulye a se renk ansasen!",
    "Lajan nou yo tounen labou, yo pa vo anyen! Bon diven nou yo tounen dlo!",
    "Ch\u00E8f nou yo leve vire do bay Bondye. Yo f\u00E8 bann ak v\u00F2l\u00F2 yo! Tout moun cho d\u00E8y\u00E8 avantaj pa yo. Y\u0027ap kouri d\u00E8y\u00E8 moun k\u0027ap bay lajan. Yo pa defann k\u00F2z moun ki san papa yo. L\u00E8 yon fanm san mari nan ka, yo pa gade l\u0027 menm.",
    "Se pout\u00E8t sa, koulye a, koute sa Sey\u00E8 a, Bondye ki gen tout pouvwa a, Bondye p\u00E8p Izray\u00E8l la, Bondye ki gen f\u00F2s kouraj la ap di: Nou se l\u00E8nmi m\u0027. Nou pa vle w\u00E8 m\u0027. Mwen pral pran revanj mwen. Mwen p\u0027ap kite nou ban m\u0027 traka ank\u00F2.",
    "Mwen pral regle nou. Mwen pral netwaye nou nan dife, tankou l\u00E8 y\u0027ap netwaye f\u00E8. Mwen pral wete tout vye kras ki sou nou.",
    "Mwen pral ban nou ch\u00E8f ak majistra tankou sa nou te konn genyen nan tan lontan yo. L\u00E8 sa a, y\u0027a rele lavil Jerizal\u00E8m: lavil kote moun mache dwat la, lavil ki renmen m\u0027 ak tout k\u00E8 li.",
    "Sey\u00E8 a ap f\u00E8 sa ki gen pou f\u00E8t. L\u0027a sove lavil Jerizal\u00E8m. Sey\u00E8 a ap rann jistis, l\u0027a delivre moun Siyon ki va tounen vin jwenn li yo.",
    "Men, l\u0027ap kraze sa k\u0027ap f\u00E8 sa ki mal yo ansanm ak sa k\u0027ap viv nan peche yo. L\u0027ap touye tou sa ki vire do bay Sey\u00E8 a.",
    "N\u0027a wont ak\u00F2z gwo pye bwadchenn repozwa nou te konn s\u00E8vi yo, ak\u00F2z b\u00E8l jaden nou te plante pou zid\u00F2l yo.",
    "N\u0027ap tankou yon pye bwadchenn k\u0027ap deperi, tankou yon jaden ki pa jwenn dlo.",
    "Menm jan yon ti tens\u00E8l mete dife nan yon pil fachin bwa ch\u00E8ch, se konsa sa gwon\u00E8g yo ap f\u00E8 a ap tounen yon tizon dife nan d\u00E8y\u00E8 yo. Pesonn p\u0027ap ka f\u00E8 anyen pou sove yo."
  ],
  [
    "Men mesaj Bondye te bay Ezayi, pitit Am\u00F2z la, nan vizyon li te f\u00E8 sou peyi Jida ak sou lavil Jerizal\u00E8m:",
    "Yon tan gen pou rive! L\u00E8 sa a, m\u00F2n kote Tanp lan ye a, va pi wo pase tout l\u00F2t m\u00F2n yo. L\u0027ap kanpe byen wo nan mitan m\u00F2n yo. Moun va soti nan tout peyi an kantite vin sou li.",
    "Anpil moun l\u00F2t nasyon va mache vini. Y\u0027a di: -Ann ale sou m\u00F2n Sey\u00E8 a! Ann al nan Tanp Bondye p\u00E8p Izray\u00E8l la! L\u0027a moutre nou jan li vle nou viv la. Konsa n\u0027a mache nan chemen l\u0027ap mete devan nou an. Paske, Sey\u00E8 a rete sou m\u00F2n Siyon an, l\u0027ap bay l\u00F2d li. Li rete lavil Jerizal\u00E8m, l\u0027ap pale ak p\u00E8p li a.",
    "L\u0027ap regle tout kont nasyon yo gen yonn ak l\u00F2t. L\u0027ap jije tout gwo peyi yo. Y\u0027a pran mato, y\u0027a f\u00E8 zam yo tounen zouti pou travay t\u00E8. Y\u0027a f\u00E8 nepe yo tounen kouto digo. Nasyon yo p\u0027ap f\u00E8 lag\u00E8 yonn ak l\u00F2t ank\u00F2. Yo p\u0027ap janm aprann f\u00E8 lag\u00E8 ank\u00F2.",
    "Koulye a, nou menm moun fanmi Jak\u00F2b yo, annou mache nan limy\u00E8 Sey\u00E8 a ban nou an.",
    "Bondye, ou te lage p\u00E8p ou a, moun fanmi Jak\u00F2b yo. Peyi yo a plen moun k\u0027ap f\u00E8 divin\u00F2, plen moun k\u0027ap li nan zetwal. Peyi a tounen tankou peyi moun Filisti yo. Tout moun nan peyi a ap swiv vye m\u00E8s moun l\u00F2t nasyon yo.",
    "Peyi a plen ajan ak l\u00F2. Rich\u00E8s p\u00E8yi a pa gen limit. Peyi a plen chwal. Ou pa ka konte kantite cha pou f\u00E8 lag\u00E8 yo genyen.",
    "Peyi a plen zid\u00F2l. Y\u0027ap s\u00E8vi bagay yo f\u00E8 ak men yo, bagay yo bay f\u00F2m ak dw\u00E8t yo.",
    "Tout moun pral bese je yo gade at\u00E8 af\u00F2s yo pral wont. Pa padonnen yo, Sey\u00E8!",
    "Yo pral kache k\u00F2 yo nan twou w\u00F2ch. Yo pral fouye twou anba t\u00E8 pou yo chape anba k\u00F2l\u00E8 Sey\u00E8 a. Sezisman va pran yo l\u00E8 y\u0027a w\u00E8 Sey\u00E8 a. Y\u0027a kouri al kache l\u00E8 pouvwa li va par\u00E8t akl\u00E8.",
    "Yon jou gen pou vini! L\u00E8 sa a, p\u0027ap gen moun k\u0027ap gonfle lestonmak yo sou moun ank\u00F2! P\u0027ap gen moun k\u0027ap f\u00E8 awogan ank\u00F2 sou moun! Jou sa a, Sey\u00E8 a va s\u00E8l ch\u00E8f.",
    "Wi, jou sa a, se va jou Sey\u00E8 a, Bondye ki gen tout pouvwa a! L\u0027ap f\u00E8 tout moun ki t\u0027ap gonfle lestonmak yo bese je yo gade at\u00E8 ansanm ak tout moun ki t\u0027ap f\u00E8 awogan yo ak tout grann\u00E8g yo.",
    "L\u0027ap detwi tout gwo pye s\u00E8d ki byen wo nan peyi Liban an, tout gwo pye bwadchenn ki byen wo nan peyi Bazan an.",
    "L\u0027ap kraze t\u00E8t gwo m\u00F2n kou ti m\u00F2n. L\u0027ap f\u00E8 yo tout vin menm wot\u00E8.",
    "L\u0027ap kraze tout f\u00F2 yo ak tout miray ranpa yo.",
    "L\u0027ap koule tout gwo batiman peyi Tasis yo, y\u0027ap f\u00E8 fon ak tout b\u00E8l bagay yo.",
    "P\u0027ap gen moun k\u0027ap gonfle lestonmak yo sou moun ank\u00F2! P\u0027ap gen moun k\u0027ap f\u00E8 awogan ank\u00F2 sou moun! L\u00E8 jou sa a va rive, Sey\u00E8 a va s\u00E8l ch\u00E8f.",
    "Tout zid\u00F2l pral dispar\u00E8t n\u00E8t ale.",
    "Yo pral kache k\u00F2 yo nan twou w\u00F2ch. Yo pral fouye twou anba t\u00E8 pou yo chape anba k\u00F2l\u00E8 Bondye. Sezisman va pran yo l\u00E8 y\u0027a w\u00E8 Sey\u00E8 a. Y\u0027a kouri al kache l\u00E8 pouvwa li ap par\u00E8t akl\u00E8, l\u00E8 Sey\u00E8 a va leve pou l\u0027 f\u00E8 t\u00E8 a tranble.",
    "Jou sa a, moun va pran tout zid\u00F2l yo te f\u00E8 an ajan ak an l\u00F2 pou f\u00E8 s\u00E8vis pou yo, y\u0027a voye yo jete bay rat ak chovsourit.",
    "L\u00E8 Sey\u00E8 a va vini pou l\u0027 f\u00E8 t\u00E8 a tranble, yo pral kache k\u00F2 yo nan twou w\u00F2ch, yo pral fouye twou anba t\u00E8. Sezisman va pran yo l\u00E8 y\u0027a w\u00E8 Sey\u00E8 a. Y\u0027a kouri al kache l\u00E8 pouvwa li ap par\u00E8t akl\u00E8.",
    "Pa mete konfyans nou nan moun par\u00E8y nou! Tal\u00E8 yo pa p\u00E8di souf yo, yo pa mouri! L\u00E8 sa a, kisa yo ka f\u00E8 pou nou ank\u00F2?"
  ],
  [
    "Wi. Sey\u00E8 a, Bondye ki gen tout pouvwa a, pral koupe viv tout moun nan lavil Jerizal\u00E8m ak nan peyi Jida. P\u0027ap gen pen, p\u0027ap gen dlo.",
    "P\u0027ap gen vanyan gason ank\u00F2 ni s\u00F2lda. P\u0027ap gen jij ank\u00F2 ni pwof\u00E8t. P\u0027ap gen divin\u00F2 ank\u00F2 ni grand\u00E8t.",
    "P\u0027ap gen kaptenn, p\u0027ap gen majistra ni moun ki pou bay kons\u00E8y. P\u0027ap gen moun ki konn f\u00E8 maji, ni moun ki konn moute batri.",
    "M\u0027ap pran jenn timoun san esperyans m\u0027a mete ch\u00E8f pou gouv\u00E8nen yo.",
    "Tout moun pral chache pwofite yonn sou l\u00F2t, zanmi sou zanmi, vwazen sou vwazen. Jennmoun p\u0027ap respekte granmoun. Vakabon ap pase moun debyen nan betiz.",
    "Yon l\u00E8 menm, tout yon branch fanmi va chwazi yonn nan mitan yo. Y\u0027a di l\u0027 konsa: Ou menm ki gen rad pou ou mete sou ou, n\u0027ap mete ou ch\u00E8f pou ou ka dirije nou nan move pa n\u0027ap pase koulye a.",
    "Men, moun yo chwazi a va reponn: Non. Mwen pa d\u00F2kt\u00E8, mwen pa ka f\u00E8 anyen pou nou! Ni tou, mwen pa gen manje, m\u0027 pa gen rad lakay mwen. Pa mete m\u0027 ch\u00E8f sou p\u00E8p la.",
    "Wi, lavil Jerizal\u00E8m bannann! Peyi Jida a nan tou sa ki pa bon! Paske tou sa yo di, tou sa yo f\u00E8 pa dak\u00F2 ak sa Sey\u00E8 a vle. Devan tout moun y\u0027ap kenbe t\u00E8t ak Bondye ki gen tout pouvwa a.",
    "Depi ou gade yo, ou w\u00E8 ki moun yo ye. Tankou moun lavil Sod\u00F2m yo, yo f\u00E8 peche yo akl\u00E8 pou tout moun w\u00E8. Se pout\u00E8t sa mal\u00E8 ap tonbe sou yo. Se yo menm menm k\u0027ap rale l\u0027 sou t\u00E8t yo.",
    "Se pou nou di: Ala b\u00E8l bagay pou moun ki mache dwat yo! Zaf\u00E8 yo mache byen tou. Y\u0027a jwi pwofi travay yo.",
    "Men, p\u00F2v mechan yo, mal\u00E8 ap tonbe sou yo. Y\u0027a f\u00E8 yo peye pou sa yo f\u00E8 a.",
    "Sa f\u00E8 m\u0027 lapenn pou p\u00E8p mwen an! Se yon timoun k\u0027ap prije yo, se fanm k\u0027ap k\u00F2mande yo. Sa f\u00E8 m\u0027 lapenn anpil wi pou nou, p\u00E8p mwen an! Ch\u00E8f yo f\u00E8 nou p\u00E8di chemen nou. Yo mele nou. Nou pa konn ki wout pou nou pran.",
    "Sey\u00E8 a kanpe pou l\u0027 denonse sa yo f\u00E8 a. Li pare pou l\u0027 jije p\u00E8p li a.",
    "Sey\u00E8 a rele ch\u00E8f fanmi yo ak l\u00F2t ch\u00E8f p\u00E8p li a nan tribinal. L\u0027ap denonse yo. Li di konsa: Se nou menm ki fin piye jaden rezen yo. N\u0027ap v\u00F2l\u00F2 p\u00F2v malere yo pou nou plen kay nou.",
    "Nou pa gen dwa kraze p\u00E8p mwen an konsa. Nou pa gen dwa pwofite konsa sou p\u00F2v yo. Se mwen menm, Sey\u00E8 ki gen tout pouvwa a, ki pale.",
    "Sey\u00E8 a di: Gade jan medam lavil Jerizal\u00E8m yo ye non! Y\u0027ap mache tankou yo pa kanmarad pesonn. Yo kage t\u00E8t yo d\u00E8y\u00E8, y\u0027ap f\u00E8 mesye yo je dou. Y\u0027ap mache banda pou brasl\u00E8 nan pye yo ka sonnen.",
    "Men, mwen menm Bondye, m\u0027ap pini yo. M\u0027ap kale t\u00E8t yo tou blanch, m\u0027ap kite yo san cheve.",
    "Jou sa a, Bondye va wete tout bijou yo gen sou yo: brasl\u00E8 yo mete nan pye yo, bando yo mare nan t\u00E8t yo, meday yo mare sou fwon yo,",
    "zanno, brasl\u00E8 yo mete nan bra yo, ak vwal yo mete sou t\u00E8t yo,",
    "mouchwa yo mare t\u00E8t yo, ti chenn yo mete nan pye yo, b\u00E8l senti yo, poban od\u00E8 yo, bw\u00F2ch yo,",
    "bag yo, zanno pou nen yo,",
    "b\u00E8l rad swa yo, foula yo, chal yo, bous yo,",
    "glas yo, rad twal fin yo, madras yo ak vwal dant\u00E8l yo mete sou t\u00E8t yo.",
    "Yo p\u0027ap s\u00E8vi ak od\u00E8 ank\u00F2, y\u0027ap santi move. Yo p\u0027ap s\u00E8vi ak b\u00E8l senti ank\u00F2. Y\u0027a mare ren yo ak k\u00F2d. Yo p\u0027ap gen cheve pou yo f\u00E8 b\u00E8l kwafi, t\u00E8t yo va kale tou blanch. Yo p\u0027ap gen b\u00E8l rad pou mete sou yo, y\u0027a vlope k\u00F2 yo nan sak. Yo p\u0027ap f\u00E8 figi yo b\u00E8l ank\u00F2. Y\u0027ap tanpe yo nan figi ak f\u00E8 wouj tankou esklav.",
    "Tout mesye yo pral mouri nan lag\u00E8. Tout s\u00F2lda yo pral mouri nan batay.",
    "Moun pral plenn nan p\u00F2tay lavil yo, y\u0027ap nan lapenn. Lavil la ap tankou yon fanm ki chita at\u00E8, san rad sou li."
  ],
  [
    "Jou sa a, s\u00E8t fanm pral kouri d\u00E8y\u00E8 yon s\u00E8l gason, y\u0027a di l\u0027: -Nou ka bay t\u00E8t nou manje. Nou ka biye t\u00E8t nou. Men, tanpri, kite nou di se mari nou ou ye pou nou pa wont devan moun!",
    "Jou sa a, Sey\u00E8 a va f\u00E8 tout plant nan peyi a boujonnen ank\u00F2. Y\u0027a grandi byen b\u00E8l, byen gwo. Tout moun nan p\u00E8p Izray\u00E8l la ki pa t\u0027 mouri va kontan b\u00E8l rek\u00F2t t\u00E8 a va bay. Sa va f\u00E8 yo leve t\u00E8t yo.",
    "L\u00E8 sa a, moun ki rete nan sa ki te sou m\u00F2n Siyon an, moun ki va chape anba lanm\u00F2 pami sa ki te lavil Jerizal\u00E8m lan, y\u0027a rele yo: moun Bondye mete apa pou li. Bondye va kite yo viv lavil Jerizal\u00E8m.",
    "L\u00E8 Bondye va lave malpw\u00F2pte medam yo t\u0027ap f\u00E8 nan lavil la, l\u00E8 l\u0027a lave tout san ki te koule nan lavil Jerizal\u00E8m, Bondye pral rann jijman, li pral pini lavil la.",
    "Lajounen, Sey\u00E8 a va voye yon gwo nwaj vin poze sou tout m\u00F2n Siyon an ak sou tout moun ki sanble la a. Lannwit, se va lafimen ak yon gwo flanm dife la voye. Pouvwa Bondye a pral kouvri yo, l\u0027ap pwoteje tout lavil la.",
    "Lajounen, l\u0027ap kouvri lavil la pou chal\u00E8 sol\u00E8y pa bat li. L\u0027ap pwoteje l\u0027 pou loray ak lapli pa f\u00E8 l\u0027 anyen."
  ],
  [
    "Mwen pral chante yon chante pou nou, yon chante sou zanmi m\u0027 ak jaden rezen l\u0027 lan. Zanmi m\u0027 lan te gen yon jaden rezen, sou t\u00E8t yon ti m\u00F2n ki te gen yon bon venn t\u00E8.",
    "Li bat tout t\u00E8 a, li wete tout w\u00F2ch ladan l\u0027. Li plante pi bon kalite pye rezen ladan l\u0027. Apre sa, li bati yon ti kay tou won nan mitan jaden an pou veye l\u0027. Li f\u00E8 yon basen pou kraze rezen yo. Li te kw\u00E8 jaden an tapral ba li bon rezen. Men, se vye rezen si ase li bay.",
    "L\u00E8 sa a, zanmi mwen an di: -Nou menm moun lavil Jerizal\u00E8m ak moun peyi Jida yo, nou pral di m\u0027 kil\u00E8s nan nou de a, jaden rezen an ak mwen menm, ki ant\u00F2.",
    "Kisa pou m\u0027 te f\u00E8 pou jaden rezen an mwen pa t\u0027 f\u00E8? Mwen t\u0027ap tann li ban m\u0027 bon jan rezen. Poukisa se bann vye rezen si sa yo li donnen?",
    "Enben! M\u0027ap f\u00E8 nou konnen sa mapral f\u00E8 jaden rezen mwen an. Mwen pral kraze tout lantiray li a pou b\u00E8t antre vin manje l\u0027, pou yo kraze l\u0027 anba pye yo.",
    "M\u0027ap f\u00E8 l\u0027 tounen yon jaden yo piye. Yo p\u0027ap netwaye branch li yo, yo p\u0027ap sekle l\u0027 ank\u00F2. Z\u00E8b pikan ak raje ap fin anvayi l\u0027. Mwen p\u0027ap kite lapli tonbe sou li.",
    "P\u00E8p Izray\u00E8l la, se li ki jaden rezen Sey\u00E8 a, Bondye ki gen tout pouvwa a. Moun peyi Jida yo, se yo ki bon plan li te plante a. Li t\u0027ap tann yo mache dwat: Yo lage k\u00F2 yo nan f\u00E8 lenjistis. Li t\u0027ap tann yo f\u00E8 sa ki dwat devan je l\u0027, men, nan tout peyi a, se r\u00E8l malere ase ou tande.",
    "Madichon pou moun k\u0027ap bati kay sou kay, pou moun k\u0027ap achte t\u00E8 pou mete sou sa yo genyen deja! Tal\u00E8 konsa, p\u0027ap gen plas pou l\u00F2t moun nan peyi a. Yo vle se yo menm ase ki pou rete nan peyi a.",
    "Men s\u00E8man mwen tande Sey\u00E8 a, Bondye ki gen tout pouvwa a, f\u00E8: Tout kay sa yo gen pou yo tounen mazi. Yo te m\u00E8t b\u00E8l kou yo b\u00E8l, yo te m\u00E8t gwo kou yo gwo, p\u0027ap gen moun pou rete ladan yo.",
    "Jaden rezen ki sou dis kawo t\u00E8 ap bay yon s\u00E8l barik diven. Pou chak dis mamit grenn yo plante, y\u0027a rek\u00F2lte yon s\u00E8l mamit.",
    "Madichon pou moun k\u0027ap leve granmaten pou yo ale chache gw\u00F2g pou yo bw\u00E8, pou moun k\u0027ap rete byen ta lannwit pou bw\u00E8 diven jouk yo sou!",
    "L\u00E8 y\u0027ap f\u00E8 f\u00E8t, se pou gen gita ak bandjo, tanbou ak fif ak barik plen diven. Men, yo pa chache konprann sa Sey\u00E8 a ap f\u00E8, yo pa w\u00E8 travay l\u0027ap f\u00E8 a.",
    "P\u00E8p la pa konn anyen menm. Se pout\u00E8t sa y\u0027ap f\u00E8 yo prizonye, y\u0027ap dep\u00F2te yo. Grann\u00E8g yo pral mouri grangou. P\u00E8p la menm ap mouri swaf dlo.",
    "Peyi kote m\u00F2 yo ye a ap tann yo konsa. L\u0027ap louvri p\u00F2tay li yo byen gran pou l\u0027 resevwa yo. Se la tout grann\u00E8g yo pral desann ansanm ak p\u00E8p la k\u0027ap f\u00E8 bri ak k\u00E8 kontan.",
    "Yo pral trennen tout moun nan labou. Yo pral f\u00E8 yo wont. Tout moun ki t\u0027ap gonfle lestonmak yo pral bese je yo at\u00E8.",
    "Men, Sey\u00E8 a pral moutre jan li gen pouvwa l\u00E8 l\u0027a f\u00E8 sa li gen pou l\u0027 f\u00E8 a. Li pral f\u00E8 w\u00E8 jan li se Bondye tout bon ki apa a l\u00E8 l\u0027a jije p\u00E8p li a.",
    "Toupatou, nan lavil yo, mouton yo ap mache manje z\u00E8b tankou nan savann. P\u0027ap gen pak ank\u00F2 pou angrese b\u00E8t. Tout b\u00E8t ap lage. Y\u0027ap mache manje toupatou nan lavil la.",
    "Madichon pou nou! Nou sit\u00E8lman renmen mechanste n\u0027ap f\u00E8 a, n\u0027ap trennen l\u0027 d\u00E8y\u00E8 nou kote nou pase. Peche nou yo te m\u00E8t gwo, n\u0027ap rale yo d\u00E8y\u00E8 nou tankou b\u00E8t k\u0027ap rale kabw\u00E8t!",
    "Y\u0027ap plede di: Se pou Bondye f\u00E8 vit! Se pou li prese f\u00E8 sa l\u0027ap f\u00E8 a pou nou ka w\u00E8 l\u0027. Se pou Bondye p\u00E8p Izray\u00E8l la ki yon Bondye apa prese f\u00E8 travay li vle f\u00E8 a, pou nou ka w\u00E8 sa li gen nan t\u00E8t li.",
    "Madichon pou moun ki vle f\u00E8 byen pase pou mal, mal pase pou byen, pou moun k\u0027ap di f\u00E8nwa se limy\u00E8, limy\u00E8 se f\u00E8nwa, pou moun k\u0027ap di bagay anm\u00E8 dous, bagay dous anm\u00E8!",
    "Madichon pou moun ki konprann yo gen konesans, pou moun ki mete nan t\u00E8t yo yo gen lespri!",
    "Madichon pou nou! L\u00E8 se bout\u00E8y diven pou nou desann, nou pa manke kouraj! L\u00E8 se gw\u00F2g pike pou nou konpoze, nou pa manke vanyan gason!",
    "Men, nou lage moun ki koupab yo pou lajan. Nou pa kite moun k\u0027ap mache dwat yo jwenn jistis.",
    "Se sa ki f\u00E8 y\u0027ap dispar\u00E8t nou sou t\u00E8 a tankou pay ak z\u00E8b ch\u00E8ch ki boule nan dife. Rasin yo ap pouri anba t\u00E8. Van ap pran fl\u00E8 yo, l\u0027ap bwote yo ale tankou pousy\u00E8, paske yo pa t\u0027 koute l\u00F2d Sey\u00E8 a, Bondye ki gen tout pouvwa a, te ba yo. Yo te meprize k\u00F2mandman Bondye p\u00E8p Izray\u00E8l la te bay.",
    "Se sa ki f\u00E8 tou, Sey\u00E8 a te fache anpil sou p\u00E8p li a. Li te leve men l\u0027 sou yo, li frape yo. L\u00E8 sa a, m\u00F2n yo tranble. Kadav moun mouri yo ap trennen nan mitan lari tankou fatra. Men, se poko sa toujou! Se at\u00F2 Sey\u00E8 a move. Li poko fin ak yo.",
    "Sey\u00E8 a leve drapo l\u0027 pou l\u0027 bay siyal la. L\u0027ap rele yon p\u00E8p ki byen lwen. L\u0027ap soufle byen f\u00F2, l\u0027ap rele moun soti jouk l\u00F2t b\u00F2 n\u00E8t, nan d\u00E8nye bout lat\u00E8. Gade! Y\u0027ap vole konsa, y\u0027ap kouri vini!",
    "Pa gen yonn ladan yo ki bouke! Pa gen yonn ladan yo ki f\u00E8 bitay! Yo pa konn sa ki rele kabicha, ale w\u00E8 d\u00F2mi! Ren yo toujou mare. Sapat yo toujou mare byen sere nan pye yo.",
    "Pwent fl\u00E8ch yo taye byen fen. Banza yo tou pare pou tire. Pye chwal yo di kou w\u00F2ch. Kabw\u00E8t yo woule vit tankou van sikl\u00F2n.",
    "S\u00F2lda yo gwonde tankou fenm\u00E8l lyon. Yo rele tankou yon bann ti lyon. Yo gwonde, yo tonbe sou b\u00E8t yo pran an, yo pote l\u0027 ale. Pa gen moun ki pou rache l\u0027 soti nan bouch yo!",
    "Jou sa a, y\u0027ap gwonde sou p\u00E8p Izray\u00E8l la. Y\u0027ap f\u00E8 bri tankou lanm\u00E8 l\u00E8 li move. Voye je, gade peyi a! Se renk f\u00E8nwa ak tray pou tout moun. Nwaj nwa bouche toupatou nan sy\u00E8l la!"
  ],
  [
    "Lanne wa Ozyas mouri a, mwen w\u00E8 Sey\u00E8 a. Li te chita sou yon gwo fot\u00E8y byen wo. Ke rad li te plen tout tanp lan.",
    "Yon bann b\u00E8t vivan te kanpe f\u00E8 wonn li. Yo te klere kou flanm dife. Yo chak te gen sis z\u00E8l, de z\u00E8l pou kouvri figi yo, de z\u00E8l pou kouvri pye yo, de z\u00E8l pou yo vole.",
    "Yo t\u0027ap pale yonn ak l\u00F2t byen f\u00F2. Yo t\u0027ap di: -Sey\u00E8 ki gen tout pouvwa a, li apa! Wi, li apa! Se yon Bondye ki apa vre! Pouvwa li kouvri tout lat\u00E8.",
    "Tout poto kay Bondye a tranble l\u00E8 b\u00E8t vivan yo t\u0027ap rele konsa a. Lafimen te plen tout anndan tanp lan.",
    "Mwen di: -Nanpwen sove pou mwen! J\u00F2di a m\u0027ap mouri vre! Paske tout paw\u00F2l ki soti nan bouch mwen se move paw\u00F2l. Epi m\u0027ap viv nan mitan yon p\u00E8p ki pa janm gen bon paw\u00F2l nan bouch li. L\u00E8fini, mwen w\u00E8 Wa a, Sey\u00E8 ki gen tout pouvwa a, av\u00E8k pw\u00F2p je m\u0027.",
    "Yonn nan b\u00E8t vivan yo pran yon chabon dife tou limen ak yon pens\u00E8t sou lot\u00E8l la, li vole vin b\u00F2 kote m\u0027 av\u00E8k chabon dife a nan men li.",
    "Li kole l\u0027 sou bouch mwen, epi li di m\u0027 konsa! -Sa a kole sou po bouch ou. Koulye a, ou pa gen peche ank\u00F2. Bondye padonnen tou sa ou f\u00E8 ki mal.",
    "Apre sa, mwen tande Sey\u00E8 a ki t\u0027ap di: -Kil\u00E8s mwen ta voye la a? Kil\u00E8s ki ta asepte ale pou nou? Mwen di: -Men mwen. Voye m\u0027!",
    "Epi l\u00E8 sa a, li di m\u0027: -Ale non. Men sa pou ou di p\u00E8p la: Louvri z\u00F2r\u00E8y nou jan nou vle, men nou p\u0027ap konprann anyen! Louvri je nou jan nou vle, men nou p\u0027ap w\u00E8 sa k\u0027ap rive!",
    "F\u00E8 lespri p\u00E8p la vin lou! Bouche z\u00F2r\u00E8y yo! Mare je yo! Konsa, yo p\u0027ap ka tande, yo p\u0027ap ka w\u00E8, yo p\u0027ap ka konprann. Yo p\u0027ap ka tounen vin jwenn mwen pou m\u0027 geri yo.",
    "L\u00E8 sa a, mwen di: -Sey\u00E8! Kil\u00E8 sa va sispann? Li reponn mwen: -L\u00E8 y\u0027a fin kraze lavil yo. L\u00E8 p\u0027ap gen moun ank\u00F2 ki rete ladan yo. L\u00E8 tout kay yo va vid, l\u00E8 jaden yo va tounen savann.",
    "Mwen menm, Sey\u00E8 a, m\u0027a mete tout moun dey\u00F2 nan peyi a. Tout peyi a pral rete san moun ladan l\u0027.",
    "Menm si rete yon s\u00E8l moun sou chak dis moun nan peyi a, y\u0027ap toujou dispar\u00E8t yo. Se va tankou l\u00E8 yo koupe pye kajou ak pye bwadchenn. Chouk la ase ki va rete. Chouk sa a va pouse ank\u00F2, p\u00E8p Bondye a va kanpe ank\u00F2."
  ],
  [
    "L\u00E8 sa a, se wa Akaz, pitit gason Jotam, pitit pitit gason Ozyas, ki t\u0027ap gouv\u00E8nen nan peyi Jida. Rezen, wa peyi Siri, ak Pekak, pitit Remalya, wa peyi Izray\u00E8l, moute al atake lavil Jerizal\u00E8m. Men, yo pa t\u0027 ka pran l\u0027.",
    "Yo pote nouv\u00E8l la bay wa peyi Jida a ansanm ak tout fanmi l\u0027. Yo di l\u0027: -Lame peyi Siri a gen tan anvayi peyi Efrayim. Wa Akaz ansanm ak tout p\u00E8p la te sit\u00E8lman p\u00E8 yo t\u0027ap tranble tankou f\u00E8y bwa l\u00E8 van ap soufle.",
    "Sey\u00E8 a di Ezayi konsa: -Pran Chea-Jachoub, pitit gason ou lan, av\u00E8 ou. Al kontre wa Akaz. W\u0027a jwenn li sou wout ap moute b\u00F2 kote yo konn lave twal ki f\u00E8k tenn yo, nan direksyon kannal ki bay dlo nan rez\u00E8vwa anwo lavil la.",
    "W\u0027a di l\u0027 pou l\u0027 f\u00E8 atansyon pou l\u0027 pa p\u00E8di t\u00E8t li. Li pa bezwen p\u00E8. Li pa bezwen gen k\u00E8 sote pou de ti bout bwa dife k\u0027ap f\u00E8 lafimen, ki vle di pou wa Rezen, moun peyi Siri a, ak pou wa Pekaz, pitit Remalya a, k\u0027ap f\u00E8 k\u00F2l\u00E8.",
    "Moun peyi Siri yo ansanm ak moun Efrayim yo ak pitit Remalya a ap f\u00E8 konplo sou do ou.",
    "Yo di y\u0027ap moute atake peyi Jida a. Yo pral kraponnen moun yo, yo pral f\u00E8 k\u00E8k moun nan peyi a pran pozisyon pou yo pou yo ka mete men sou peyi a. Apre sa, yo pral pran pitit gason Tabley\u00E8l la, y\u0027ap nonmen l\u0027 wa pou gouv\u00E8nen peyi a.",
    "Enben! Men sa mwen menm, Sey\u00E8 ki s\u00E8l m\u00E8t la, mwen di: Sa p\u0027ap mache! Sa p\u0027ap pase konsa!",
    "Poukisa? Lavil Damas se kapital peyi Siri. Rezen se wa lavil Damas. Pou p\u00E8p peyi Izray\u00E8l la menm, m\u0027 pa ba l\u0027 swasannsenkan ank\u00F2, peyi yo a ap fin kraze, yo p\u0027ap yon nasyon ank\u00F2.",
    "Lavil Samari se kapital peyi Izray\u00E8l la. Pekak, pitit gason Remalya a, se wa lavil Samari. Si nou pa kenbe konfyans nou f\u00E8m nan Bondye, nou menm tou nou p\u0027ap chape.",
    "Sey\u00E8 a voye yon l\u00F2t komisyon bay wa Akaz. Li di l\u0027 konsa:",
    "-Mande Sey\u00E8 a, Bondye ou la, pou li ba ou yon siy. Se ka yon siy ki soti anba t\u00E8 kote m\u00F2 yo ye a, se ka yon siy ki soti anwo nan sy\u00E8l la.",
    "Akaz reponn: -Mwen p\u0027ap mande Sey\u00E8 a anyen. Mwen p\u0027ap sonde l\u0027.",
    "L\u00E8 sa a, Ezayi di konsa: -Koute non, moun fanmi David yo! Sa pa kont nou toujou? Jan nou f\u00E8 moun bouke ak nou pou koulye a nou soti pou nou f\u00E8 Bondye mwen an bouke ak nou tou?",
    "Enben! Se Sey\u00E8 a menm ki pral ban nou yon siy. Men li: Jenn tifi ki ansent lan pral f\u00E8 yon pitit gason, l\u0027a rele l\u0027 Emannw\u00E8l (ki vle di: Bondye av\u00E8k nou).",
    "Se l\u00E8t ak siwo my\u00E8l ase l\u0027a manje jouk l\u0027a rive laj pou l\u0027 konnen sa ki mal ak sa ki byen.",
    "Men, anvan menm ti gason an rive konnen sa ki byen ak sa ki mal, peyi de wa sa yo k\u0027ap f\u00E8 ou p\u00E8 a ap rete konsa san py\u00E8s moun ladan yo.",
    "Sey\u00E8 a pral f\u00E8 yon mal\u00E8 sou ou, sou p\u00E8p la ak sou tout fanmi David, granpapa ou la, yon mal\u00E8 ki pral pi mal pase l\u00E8 moun Efrayim yo te separe ak moun Jida yo. L\u0027ap f\u00E8 wa peyi Lasiri a par\u00E8t sou nou.",
    "L\u00E8 sa a, Sey\u00E8 a pral soufle pou moun peyi Lejip yo soti tankou mouch byen lwen, b\u00F2 dlo larivy\u00E8 Nil la. L\u0027ap rele moun peyi Lasiri yo pou yo soti tankou lesen my\u00E8l lakay yo.",
    "Yo pral vin plen fal\u00E8z yo ak tout twou w\u00F2ch yo. Yo pral toupatou nan tout raje, nan tout jaden z\u00E8b.",
    "Jou sa a, Sey\u00E8 a ap f\u00E8 wa peyi Lasiri a soti l\u00F2t b\u00F2 larivy\u00E8 Lefrat. Li va tankou yon razwa. L\u0027ap vini, l\u0027ap koupe tout bab ou, tout cheve nan t\u00E8t ou ak tout plim sou k\u00F2 ou.",
    "Jou sa a, chak moun va gen yon gaz\u00E8l b\u00E8f ak de mouton pou yo chak.",
    "L\u00E8 sa a, b\u00E8t yo va bay l\u00E8t an kantite, tout moun va bw\u00E8 l\u00E8t plen vant yo. Wi, moun ki va chape anba lanm\u00F2 nan peyi a va bw\u00E8 l\u00E8t ak siwo my\u00E8l ase.",
    "Jou sa a, kote ki te gen mil (1.000) pye rezen, epi ki te vo mil (1.000) py\u00E8s an ajan va plen pikan ak raje.",
    "Si yon moun pa gen zam nan men l\u0027, li p\u0027ap ka pase la. Wi, pikan ak raje pral kouvri tout peyi a.",
    "Nan tout m\u00F2n kote yo te konn travay ak wou pou plante, pesonn p\u0027ap ka ale la ank\u00F2 pout\u00E8t pikan ak raje. Se b\u00E8f y\u0027a lage la, se la mouton yo pral manje."
  ],
  [
    "Sey\u00E8 a pale av\u00E8 m\u0027, li di m\u0027 konsa: -Pran yon gwo w\u00F2ch plat ak yon sizo mason. Ekri paw\u00F2l sa yo sou li an gwo l\u00E8t: Prese piye, prese devalize.",
    "L\u00E8fini, mwen pran de moun serye, Ouri, yon pr\u00E8t, ak Zakari, pitit Jeberekiya a, pou yo s\u00E8vi m\u0027 temwen.",
    "Apre sa, m\u0027 al kouche ak madanm mwen. Li vin ansent, li f\u00E8 yon pitit gason. Sey\u00E8 a di m\u0027 konsa: -W\u0027a rele l\u0027: Prese piye, prese devalize.",
    "Paske, anvan pitit la ka pale pou l\u0027 di papa manman, moun peyi Lasiri yo va gen tan pran tout rich\u00E8s moun lavil Damas yo ak tou sa moun Samari yo pran nan piyay, y\u0027a pote yo ale bay wa pa yo a.",
    "Sey\u00E8 a pale av\u00E8 m\u0027 ank\u00F2, li di m\u0027 konsa:",
    "-Paske p\u00E8p la meprize dlo larivy\u00E8 Siloe a k\u0027ap koule tou dousman, paske yo tranble devan wa Rezen ak wa Pekak, pitit Remalya a,",
    "mwen menm, Sey\u00E8 a, m\u0027ap f\u00E8 wa peyi Lasiri a vin atake yo ak tout f\u00F2s li. L\u0027ap vini tankou dlo gwo larivy\u00E8 Lefrat la l\u00E8 l\u0027ap desann. L\u0027ap gonfle, l\u0027ap deb\u00F2de sou tout rivaj li yo.",
    "L\u0027ap anvayi tout peyi Jida a, l\u0027ap rive ra kou, l\u0027ap kouvri tout peyi a. Bondye av\u00E8k nou! L\u0027ap pwoteje peyi a anba z\u00E8l li!",
    "Nou menm, moun tout nasyon yo, many\u00E8 konn sa! Nou m\u00E8t tranble! Nou menm ki rete nan peyi byen lwen, louvri z\u00F2r\u00E8y nou! Pare pou nou goumen! Men, konnen nou anba kou! Wi, mwen di nou pare pou nou goumen. Men, konnen nou anba kou!",
    "Nou m\u00E8t f\u00E8 plan nou. Men, sa p\u0027ap mache! Nou m\u00E8t pale jan nou vle. Men, sa p\u0027ap s\u00E8vi nou anyen, paske nou menm patizan Bondye yo, se Bondye ki av\u00E8k nou!",
    "Wi, Sey\u00E8 a lonje men l\u0027, li pran m\u0027. Li tou pale m\u0027 pou m\u0027 pa swiv chemen p\u00E8p la t\u0027ap swiv la. Li di m\u0027 konsa:",
    "Pa rele konplo sa p\u00E8p la rele konplo. Ou pa bezwen p\u00E8 sa p\u00E8p la p\u00E8 a. Wi, ou pa bezwen gen k\u00E8 sote.",
    "Chonje, se mwen menm, Sey\u00E8 ki gen tout pouvwa a, pou nou konsidere tankou Bondye apa a! Se mwen menm pou nou p\u00E8. Se pou mwen nou dwe gen krentif.",
    "Paske se mwen menm ki yon Bondye apa. M\u0027ap tounen yon w\u00F2ch k\u0027ap f\u00E8 nou bite, yon w\u00F2ch k\u0027ap f\u00E8 moun peyi Izray\u00E8l yo ak moun peyi Jida yo tonbe! M\u0027ap tounen yon move pa, yon p\u00E8len pou moun lavil Jerizal\u00E8m yo.",
    "Anpil moun pral bite, y\u0027ap tonbe, y\u0027ap kase ren yo. Y\u0027ap tonbe nan p\u00E8len an, y\u0027ap pran ladan l\u0027.",
    "Se pou patizan m\u0027 yo kenbe paw\u00F2l Bondye di m\u0027 lan. Se pou yo kenbe l\u00F2d Bondye yo nan k\u00E8 yo!",
    "Sey\u00E8 a vire do l\u0027 bay moun fanmi Jak\u00F2b yo. Men, mwen menm m\u0027ap konte sou li, m\u0027ap mete tout espwa m\u0027 nan li.",
    "Men mwen ansanm ak tout pitit Sey\u00E8 a ban mwen yo! Sey\u00E8 ki gen tout pouvwa a, li menm ki rete sou m\u00F2n Siyon an, li f\u00E8 nou tounen yon siy nan mitan p\u00E8p la pou nou moutre sa ki pral rive.",
    "Si p\u00E8p la mande nou pou n\u0027 al kay divin\u00F2 ak moun k\u0027ap rele m\u00F2, yon bann moun k\u0027ap pale chwichwi pou moun pa ka konprann, si yo di nou: Eske moun pa gen dwa mande bondye yo sa pou yo f\u00E8? Eske yo pa gen dwa al rele m\u00F2 yo pou vivan yo?",
    "W\u0027a reponn yo: Koute paw\u00F2l Sey\u00E8 a, koute sa li te moutre nou an! Si nou koute moun k\u0027ap di nou f\u00E8 l\u00F2t bagay, n\u0027ap toujou rete nan f\u00E8nwa.",
    "Moun pral pwonmennen mache nan tout peyi a, y\u0027ap dekouraje, y\u0027ap grangou. Grangou pral f\u00E8 yo move, y\u0027a rive rele madichon pou wa yo a ansanm ak Bondye yo a. Y\u0027a leve je yo gade nan sy\u00E8l,",
    "y\u0027a bese je yo gade at\u00E8. Toupatou se va renk k\u00E8 sere ak f\u00E8nwa, yon f\u00E8nwa k\u0027ap f\u00E8 k\u00E8 tout moun kase. Y\u0027ap p\u00E8di nan gwo f\u00E8nwa. Tout moun nan peyi a te m\u00E8t gen k\u00E8 kase, rive yon l\u00E8 sa gen pou chanje, f\u00E8nwa a p\u0027ap toujou rete la."
  ],
  [
    "Te gen yon l\u00E8, peyi fanmi Zabilon yo ak peyi fanmi Neftali yo t\u0027ap drive nan labou. Men pita, va rive yon l\u00E8 tout rejyon an, pran depi lanm\u00E8 Medit\u00E8rane rive b\u00F2 larivy\u00E8 Jouden, moute peyi Galile kote moun l\u00F2t nasyon yo rete a, tout rejyon an va kanpe ank\u00F2.",
    "P\u00E8p ki t\u0027ap mache nan f\u00E8nwa a w\u00E8 yon gwo limy\u00E8. Yo te rete nan yon peyi kouvri ak f\u00E8nwa. Men, koulye a yon limy\u00E8 vin klere yo!",
    "Ou f\u00E8 yo vin anpil, Sey\u00E8! Ou ba yo gwo k\u00E8 kontan. Yo te kontan w\u00E8 sa ou f\u00E8 pou yo, tankou moun k\u0027ap f\u00E8 f\u00E8t l\u00E8 sezon rek\u00F2t, tankou moun k\u0027ap f\u00E8 gwo f\u00E8t l\u00E8 y\u0027ap separe sa yo pran nan lag\u00E8.",
    "Paske ou kraze bout bwa ki te mare d\u00E8y\u00E8 kou yo a, baton ki t\u0027ap peze zep\u00F2l yo a! Wi, Sey\u00E8! Ou kraze bout f\u00E8 nan men moun ki t\u0027ap f\u00E8 yo pase tray la, tankou jou l\u00E8 ou te kraze moun Madyan yo!",
    "Tout soulye s\u00F2lda ki t\u0027ap plede f\u00E8 bri yo, tout rad s\u00F2lda ki te plen san yo, yo pral boule sa nan dife.",
    "Nou gen yon ti pitit ki fenk f\u00E8t. Bondye ban nou yon gason. Se li menm ki pral ch\u00E8f nou. Y\u0027a rele l\u0027: Bon konseye k\u0027ap f\u00E8 b\u00E8l bagay la, Bondye ki gen tout pouvwa a, Papa ki la pou tout tan an, Wa k\u0027ap bay k\u00E8 poze a!",
    "Gouv\u00E8nman li p\u0027ap gen finisman. Nan peyi l\u0027ap gouv\u00E8nen an se va k\u00E8 poze san rete. L\u0027ap chita sou fot\u00E8y wa David la. L\u0027ap gouv\u00E8nen peyi wa David la. L\u0027ap f\u00E8 gouv\u00E8nman an byen chita, l\u0027ap ba li bon pye paske l\u0027ap f\u00E8 sa ki dwat. Li p\u0027ap nan patipri, depi koulye a jouk sa kaba. Se Sey\u00E8 ki gen tout pouvwa a ki soti pou f\u00E8 tou sa rive vre!",
    "Sey\u00E8 a f\u00E8 konnen desizyon l\u0027 sou peyi Izray\u00E8l la ak sou moun fanmi Jak\u00F2b yo.",
    "Tout p\u00E8p Izray\u00E8l la, tout moun ki rete lavil Samari yo va konn sa l\u0027 te di a. Men, yo sit\u00E8lman gen l\u00F2g\u00E8y, yo sit\u00E8lman awogan, y\u0027ap di:",
    "Kay brik yo kraze, n\u0027a bati l\u00F2t ak w\u00F2ch taye. Yo koupe poto sikom\u00F2 yo jete, n\u0027a f\u00E8 l\u00F2t ak bwa s\u00E8d mete nan plas yo.",
    "Sey\u00E8 a f\u00E8 l\u00E8nmi p\u00E8p Izray\u00E8l la leve d\u00E8y\u00E8 l\u0027. L\u0027ap f\u00E8 ch\u00E8f lame wa Rezen lan atake l\u0027.",
    "Peyi Lasiri sou b\u00F2 sol\u00E8y leve, peyi Filisti sou b\u00F2 sol\u00E8y kouche, y\u0027ap devore p\u00E8p Izray\u00E8l la ak gwo koutdan. Men, se poko sa toujou! Se at\u00F2 Sey\u00E8 a move. Li poko fin regle ak yo.",
    "P\u00E8p Izray\u00E8l la pa chanje. Yo pa tounen vin jwenn moun ki t\u0027ap pini yo a, Sey\u00E8 ki gen tout pouvwa a.",
    "Yon s\u00E8l jou a, Sey\u00E8 a ap koupe ni t\u00E8t p\u00E8p Izray\u00E8l la ni ke l\u0027. L\u0027ap pini tout ch\u00E8f p\u00E8p la, gwo kou piti.",
    "Ch\u00E8f fanmi yo ak notab yo, se yo ki t\u00E8t p\u00E8p la. Ke a menm, se pwof\u00E8t yo, papa mant\u00F2!",
    "Moun k\u0027ap dirije p\u00E8p la f\u00E8 l\u0027 p\u00E8di chemen l\u0027. P\u00E8p la lage k\u00F2 l\u0027 nan bwa.",
    "Se pout\u00E8t sa, Sey\u00E8 a p\u0027ap pran priy\u00E8 nan men jenn gason yo. L\u0027ap san pitye pou timoun ki san papa yo ak fanm ki p\u00E8di mari yo, paske se tout p\u00E8p la n\u00E8t ki pa gen resp\u00E8 pou Bondye, yo tout ap f\u00E8 mechanste. Se renk move paw\u00F2l ase ki nan bouch yo. Men se poko sa toujou! Se at\u00F2 Sey\u00E8 a move. Li poko fin regle ak yo.",
    "Mechanste kaye nan mitan p\u00E8p la, tankou dife nan pikan ak nan raje. Dife a pran nan rakbwa yo, yo tounen lafimen k\u0027ap moute nan sy\u00E8l la.",
    "Sey\u00E8 ki gen tout pouvwa a te sit\u00E8lman move, li fini ak peyi a. Se tankou yon dife k\u0027ap boule tout moun nan peyi a. Pesonn pa ka sove pesonn.",
    "Yo vire adwat, yo pran sa yo jwenn, yo grangou toujou. Yo vire agoch, yo devore sa yo jwenn, se at\u00F2 yo grangou. Yo menm rive manje pw\u00F2p pitit yo!",
    "Moun Manase yo ak moun Efrayim yo, yonn ap devore l\u00F2t. L\u00E8fini, yo mete t\u00E8t ansanm pou atake moun Jida yo. Men, se poko sa toujou! Se at\u00F2 Sey\u00E8 a move. Li poko fin regle ak yo!"
  ],
  [
    "Madichon pou ch\u00E8f k\u0027ap bay move l\u00F2d pou kache lenjistis y\u0027ap f\u00E8, k\u0027ap ekri move lwa pou peze p\u00E8p la!",
    "Se konsa, yo enpoze p\u00F2v malere yo defann dwa yo. Yo f\u00E8 jijman ki pou ta nan avantaj p\u00E8p la tounen nan avantaj pa yo. Y\u0027ap piye fanm ki p\u00E8di mari yo, y\u0027ap v\u00F2l\u00F2 byen timoun ki san papa yo!",
    "Kisa n\u0027a f\u00E8 l\u00E8 Bondye va f\u00E8 mal\u00E8 soti byen lwen vin tonbe sou nou? Kay ki moun n\u0027a kouri al chache sekou ak pwoteksyon? Ki kote n\u0027 aval kache tout rich\u00E8s nou yo?",
    "Adye! Y\u0027ap f\u00E8 nou prizonye. Y\u0027ap dep\u00F2te nou, si nou pa gen tan mouri nan lag\u00E8. Men, se poko sa toujou. Se at\u00F2 Sey\u00E8 a move. Li poko fin regle ak yo!",
    "Sey\u00E8 a di: -Madichon pou peyi Lasiri a! Paske, l\u0027ap tankou yon baton nan men m\u0027 pou m\u0027 pini p\u00E8p la. M\u0027ap s\u00E8vi av\u00E8k pouvwa ki nan men l\u0027 lan pou m\u0027 f\u00E8 p\u00E8p la w\u00E8 jan m\u0027 ank\u00F2l\u00E8.",
    "Mwen te voye l\u0027 kouri al atake yon nasyon ki derespekte m\u0027. Mwen te ba li manda pou l\u0027 regle yon p\u00E8p ki te f\u00E8 m\u0027 fache anpil, pou l\u0027 pase men pran tou sa yo genyen, pou l\u0027 piye yo, pou l\u0027 pilonnen yo anba pye l\u0027 tankou pousy\u00E8 nan lari.",
    "Men, wa peyi Lasiri a pa t\u0027 w\u00E8 bagay la konsa. Se pa konsa li te konprann li. Paske lide li te met nan t\u00E8t li se kraze brize, se dispar\u00E8t anpil anpil nasyon.",
    "Li t\u0027ap plede di: Tout ch\u00E8f lame mwen yo se wa yo ye nan l\u00F2t peyi!",
    "Mwen pran lavil Kalno menm jan mwen te pran lavil Kakemich. Mwen pran lavil Amat menm jan mwen te pran lavil Apad. Mwen pran lavil Samari menm jan mwen te pran lavil Damas.",
    "Menm jan mwen te leve men m\u0027 pou m\u0027 te pini peyi k\u0027ap s\u00E8vi zid\u00F2l yo, peyi ki te gen plis estati zid\u00F2l pase lavil Jerizal\u00E8m ak lavil Samari,",
    "menm jan nou w\u00E8 mwen te aji ak Samari ak zid\u00F2l li yo, se konsa m\u0027ap aji ak lavil Jerizal\u00E8m ak p\u00F2tre l\u0027ap adore yo.",
    "Men sa Sey\u00E8 a di: L\u00E8 m\u0027a fin f\u00E8 sa m\u0027ap f\u00E8 a sou m\u00F2n Siyon ak nan lavil Jerizal\u00E8m, m\u0027ap pini wa peyi Lasiri a pou pretansyon li mete nan t\u00E8t li, pou awogans li genyen l\u00E8 l\u0027ap gade moun.",
    "Paske l\u0027ap mache di: Se ak f\u00F2s pony\u00E8t mwen mwen f\u00E8 tou sa! Mwen gen bon konprann, mwen gen anpil lespri. Mwen wete b\u00F2n ki te make fwonty\u00E8 p\u00E8p yo. Mwen devalize tou sa yo te sere. Tankou gwo towo b\u00E8f, mwen kraze tout moun ki t\u0027ap viv la yo anba pye m\u0027.",
    "Nasyon lat\u00E8 yo te tankou nich zwezo pou mwen: mwen annik lonje men m\u0027, mwen pran tout rich\u00E8s yo. Mwen mache toupatou sou lat\u00E8 ap ranmase, tankou moun ranmase ze k\u0027ap drive nan nich san gad\u00F2. Pa t\u0027 gen yonn ki bat z\u00E8l li pou f\u00E8 m\u0027 p\u00E8. Pa t\u0027 gen yon bouch ki louvri pou di m\u0027 anyen, ni pou plenyen.",
    "Men sa Sey\u00E8 a di ank\u00F2: Eske yon rach ka pretann travay li f\u00E8 a se li ki f\u00E8 l\u0027? Se pa moun k\u0027ap s\u00E8vi av\u00E8 l\u0027 la ki f\u00E8 l\u0027? Eske yon goyin ka mache di sa l\u0027 f\u00E8 a se li ki f\u00E8 l\u0027? Moun k\u0027ap s\u00E8vi av\u00E8 l\u0027 la pou anyen nan sa l\u0027ap f\u00E8 a? Se tankou si se fw\u00E8t la k\u0027ap k\u00F2mande moun ki kenbe l\u0027 nan men l\u0027 lan, tankou si se baton an k\u0027ap s\u00E8vi ak moun ki genyen l\u0027 nan men l\u0027 lan.",
    "Se pout\u00E8t sa, Sey\u00E8 ki gen tout pouvwa a pral voye yon s\u00E8l maladi deperi sou bann moun gra sa yo, yon s\u00E8l chal\u00E8 ki pral leve nan tout k\u00F2 yo, tankou yon gwo dife ki pran sou yo.",
    "Bondye ki limy\u00E8 p\u00E8p Izray\u00E8l la pral tounen yon dife. Bondye p\u00E8p Izray\u00E8l la ki yon Bondye apa pral tounen yon flanm dife. Nan yon s\u00E8l jou l\u0027ap boule tout pikan ak tout raje, f\u00E8 yo tounen sann.",
    "Li pral detwi gwo rakbwa yo ak b\u00E8l jaden yo n\u00E8t. Depi nan rasin yo jouk nan f\u00E8y yo, pyebwa yo ap cheche, menm jan yon move maladi souse yon moun jouk li touye l\u0027.",
    "P\u0027ap rete anpil pyebwa nan rak li yo ank\u00F2. Nenp\u00F2t timoun piti ka konte ti r\u00E8s la.",
    "Yon jou gen pou vini. L\u00E8 sa a, ti r\u00E8s moun p\u00E8p Izray\u00E8l la, sa ki te chape anba lanm\u00F2 nan fanmi Jak\u00F2b la, p\u0027ap konte ank\u00F2 sou p\u00E8p ki te twaka fini ak yo a. Y\u0027a mete konfyans yo tout bon nan Sey\u00E8 a, Bondye p\u00E8p Izray\u00E8l la ki yon Bondye apa.",
    "Se yon ti ponyen moun ase, yon ti r\u00E8s nan fanmi Jak\u00F2b la k\u0027ap tounen vin jwenn Bondye yo a ki gen pouvwa.",
    "Menm si moun p\u00E8p Izray\u00E8l yo te anpil tankou grenn sab b\u00F2 lanm\u00E8, se yon ti ponyen ase k\u0027ap tounen. W\u00E8 pa w\u00E8, y\u0027ap detwi p\u00E8p la. Se sa menm li merite.",
    "Wi, Sey\u00E8 ki gen tout pouvwa a pral f\u00E8 l\u00E8nmi mache nan tout peyi a pou yo devalize l\u0027 jan li te di l\u0027ap f\u00E8 l\u0027 la.",
    "Se pout\u00E8t sa, Sey\u00E8 s\u00E8l M\u00E8t ki gen tout pouvwa a di konsa: -Nou menm, p\u00E8p mwen ki rete sou m\u00F2n Siyon an, nou pa bezwen p\u00E8 moun peyi Lasiri yo k\u0027ap woule nou anba baton, k\u0027ap leve men yo pou yo frape nou menm jan moun peyi Lejip yo te f\u00E8 nou an.",
    "Tal\u00E8 konsa, m\u0027ap fin regle ak nou. Apre sa, m\u0027ap vire sou yo, m\u0027ap dispar\u00E8t yo.",
    "Mwen menm, Sey\u00E8 ki gen tout pouvwa a, m\u0027ap pran fw\u00E8t pou m\u0027 bat yo, menm jan mwen te bat moun peyi Madyan yo b\u00F2 gwo w\u00F2ch Or\u00E8b la. M\u0027ap f\u00E8 peyi Lasiri soufri menm jan mwen te f\u00E8 peyi Lejip soufri a.",
    "L\u00E8 jou sa a va rive, m\u0027a wete chay sa a sou zep\u00F2l nou; m\u0027a delivre nou anba moun peyi Lasiri yo. Nou p\u0027ap nan miz\u00E8 ank\u00F2, n\u0027ap gen tou sa n\u0027a bezwen.",
    "L\u00E8nmi gen tan rive nan peyi Ajat! Men y\u0027ap trav\u00E8se peyi Migwon! Yo kite tout zaf\u00E8 yo lavil Mikmas.",
    "Yo trav\u00E8se pas la! Yo pase nwit lan lavil Geba! Moun lavil Rama yo ap tranble. Moun lavil Gibeya yo, peyi wa Sayil la, kouri mete dey\u00F2.",
    "Nou menm moun lavil Gatim, pete rele! Nou menm moun lavil Layich, mache sou piga nou! Nou menm moun lavil Anat\u00F2t, nou nan ka!",
    "Moun lavil Madmena yo chape k\u00F2 yo. Moun lavil Gebim yo al kache.",
    "J\u00F2di a, l\u00E8nmi an f\u00E8 yon rete lavil N\u00F2b. L\u0027ap giyonnen moun ki rete sou m\u00F2n Siyon yo. L\u0027ap lonje dw\u00E8t sou lavil Jerizal\u00E8m.",
    "Sey\u00E8 s\u00E8l M\u00E8t ki gen tout pouvwa a pral desann yo tankou branch bwa y\u0027ap koupe mete at\u00E8. L\u0027ap koupe t\u00E8t tou sa ki wo yo. Tou sa ki byen kanpe yo, l\u0027ap lage yo at\u00E8.",
    "L\u0027ap koupe yo tankou l\u00E8 y\u0027ap mete rach nan gwo pyebwa nan rak. B\u00E8l pyebwa ki sou m\u00F2n Liban yo pral kouche plat at\u00E8!"
  ],
  [
    "Menm jan yon ti plan pouse soti nan rasin yon pyebwa yo koupe, yon ti krey\u00F2l soti nan chouk li, se konsa tou yon wa pral soti nan ras David la.",
    "Lespri Bondye a pral desann sou li. L\u0027ap ba li bon konprann ak lespri. L\u0027ap ba li konesans ak ladr\u00E8s pou l\u0027 dirije. L\u0027ap f\u00E8 l\u0027 konn Sey\u00E8 a, l\u0027ap f\u00E8 l\u0027 gen krentif pou li.",
    "L\u0027a pran plezi l\u0027 pou l\u0027 obeyi Sey\u00E8 a nan tout bagay. Li p\u0027ap gade sou figi moun pou l\u0027 jije yo. Li p\u0027ap rete sou sa yo vin di l\u0027 pou l\u0027 rann jijman.",
    "L\u0027ap rann jijman pou p\u00F2v yo san patipri. L\u0027ap defann dwa p\u00F2v malere nan peyi a san paspouki. L\u0027ap denonse sa moun ap f\u00E8 nan peyi a, l\u0027ap pini yo. L\u0027ap soufle ak bouch li sou mechan yo, l\u0027ap dispar\u00E8t yo.",
    "L\u0027a gouv\u00E8nen p\u00E8p la san patipri, l\u0027a dirije p\u00E8p la jan sa dwe f\u00E8t!",
    "B\u00E8t nan bwa ak mouton va viv ansanm. Tig pral kouche menm kote ak jenn kabrit. Jenn ti b\u00E8f ak jenn ti lyon pral manje ansanm. L\u00E8fini, se yon timoun ki pral okipe yo.",
    "Manman b\u00E8f ak manman lous va manje ansanm nan menm savann. Ti b\u00E8f ak ti lous va jwe ansanm. Lyon va manje z\u00E8b tankou b\u00E8f.",
    "Ti bebe nan tete va jwe devan twou koul\u00E8v. Timoun f\u00E8k sevre va lonje men yo nan bouch twou s\u00E8pan san anyen p\u0027ap rive yo.",
    "Pesonn p\u0027ap f\u00E8 mechanste. Pesonn p\u0027ap f\u00E8 sa ki mal sou m\u00F2n ki apa pou Bondye a, sou m\u00F2n Siyon an! Paske k\u00E8 tout moun nan peyi a pral plen konesans Bondye, menm jan fon lanm\u00E8 a plen dlo.",
    "Yon jou gen pou vini. L\u00E8 sa a, ti krey\u00F2l ki va soti nan chouk fanmi Izayi a va kanpe tankou yon siy pou tout nasyon yo. Moun va soti toupatou pou yo vin b\u00F2 kote l\u0027. Y\u0027a f\u00E8 lwanj li nan lavil kote l\u0027 rete a.",
    "Jou sa a, Sey\u00E8 a va f\u00E8 w\u00E8 f\u00F2s pony\u00E8t li yon dezy\u00E8m fwa ank\u00F2. L\u0027a delivre ti r\u00E8s p\u00E8p li a, ponyen moun ki rete nan sa yo te dep\u00F2te nan peyi Lasiri, nan peyi Lejip, ak nan tout peyi sa yo: Patw\u00F2s, Letiopi, Elam, Babil\u00F2n ak Amat, nan tout peyi lak\u00F2t yo ak nan tout zile yo.",
    "Sey\u00E8 a pral leve yon drapo pou l\u0027 f\u00E8 moun l\u00F2t nasyon yo w\u00E8 li pral sanble tout moun p\u00E8p Izray\u00E8l yo te dep\u00F2te yo. L\u0027ap ranmase tout moun p\u00E8p Jida ki te gaye toupatou sou lat\u00E8 yo. L\u0027ap mennen yo tounen nan peyi yo.",
    "Moun peyi Efrayim yo p\u0027ap f\u00E8 jalouzi ank\u00F2. Peyi Jida a p\u0027ap kenbe moun nan k\u00E8 ank\u00F2. Moun peyi Efrayim yo p\u0027ap anvye s\u00F2 moun Jida yo. Moun Jida yo p\u0027ap l\u00E8nmi ank\u00F2 ak moun Izray\u00E8l yo.",
    "Y\u0027ap mete ansanm, yo pral atake moun Filisti yo ki b\u00F2 sol\u00E8y kouche, yo pral piye moun k\u0027ap viv b\u00F2 sol\u00E8y leve yo. Yo pral donminen sou peyi Edon ak sou peyi Moab. Moun peyi Amon pral soum\u00E8t devan yo.",
    "Sey\u00E8 a pral voye yon van cho ki pral cheche tout dlo gwo larivy\u00E8 Lejip la. Li pral cheche dlo larivy\u00E8 Lefrat la. L\u0027ap f\u00E8 l\u0027 tounen s\u00E8t ti kannal dlo, konsa tout moun ka janbe l\u0027 ak tout sapat nan pye yo.",
    "L\u0027ap louvri yon gran chemen soti peyi Lasiri pou r\u00E8s p\u00E8p li a k\u0027ap viv laba a, menm jan li te f\u00E8 l\u0027 pou p\u00E8p Izray\u00E8l la jou yo t\u0027ap soti kite Lejip la."
  ],
  [
    "Jou sa a, w\u0027a pran chante: -M\u0027ap f\u00E8 lwanj ou, Sey\u00E8! Ou te move sou mwen. Men koulye a, ou pa fache ank\u00F2. W\u0027ap ban m\u0027 kouraj.",
    "Se Bondye ki delivre m\u0027! Mwen gen konfyans nan li. K\u00E8 m\u0027 pa kase ank\u00F2! Se Sey\u00E8 a ki tout f\u00F2s mwen. Se pou li m\u0027ap chante. Se li menm ki delivre m\u0027!",
    "Menm jan k\u00E8 p\u00E8p la kontan l\u00E8 y\u0027 apral pran dlo nan sous, se konsa y\u0027a kontan l\u00E8 Bondye ap delivre yo.",
    "Jou sa a, n\u0027a pran chante: Ann di Bondye m\u00E8si! Ann lapriy\u00E8 nan pye l\u0027! F\u00E8 tout nasyon yo konnen sa li f\u00E8.",
    "Chante pou Sey\u00E8 a, paske li f\u00E8 gwo m\u00E8v\u00E8y. F\u00E8 tout moun sou lat\u00E8 konn sa!",
    "Nou menm ki rete sou m\u00F2n Siyon an, rele, f\u00E8 f\u00E8t! Bondye p\u00E8p Izray\u00E8l la se yon Bondye apa, li gen anpil pouvwa. Se nan mitan nou li rete."
  ],
  [
    "Men mesaj Bondye te bay Ezayi, pitit Am\u00F2z la, sou lavil Babil\u00F2n:",
    "-Mete yon drapo kanpe sou t\u00E8t yon m\u00F2n kote pa gen pyebwa menm! Rele byen f\u00F2 pou s\u00F2lda yo pare yo! Leve men ou anl\u00E8. Ba yo siyal pou y\u0027 al atake p\u00F2tay lavil grann\u00E8g yo!",
    "Se mwen menm, Sey\u00E8 a, k\u0027ap bay s\u00E8vit\u00E8 m\u0027 yo l\u00F2d! M\u0027ap rele tout vanyan s\u00F2lda mwen yo, tout moun pa m\u0027 yo ki gen k\u00E8 kontan, k\u0027ap mache t\u00E8t anl\u00E8, pou yo pini moun k\u0027ap f\u00E8 m\u0027 f\u00E8 k\u00F2l\u00E8 yo.",
    "Koute yon gwo bri sou m\u00F2n yo! Se tankou bri yon gwo foul moun, yon kantite nasyon ak moun tout peyi k\u0027ap sanble. Se Sey\u00E8 ki gen tout pouvwa a k\u0027ap f\u00E8 enspeksyon lame li a anvan y\u0027 al goumen.",
    "Sey\u00E8 a move, l\u0027ap vini ansanm ak s\u00F2lda ki pral f\u00E8 sa li ba yo l\u00F2d f\u00E8 a. Y\u0027ap soti byen lwen nan l\u00F2t peyi ki nan d\u00E8nye bout lat\u00E8 pou yo vin ravaje tout peyi a.",
    "Nou m\u00E8t plenyen kont k\u00F2 nou, paske jou Sey\u00E8 a pre rive! Bondye ki gen tout pouvwa a pral vini pou l\u0027 devaste t\u00E8 a.",
    "Se pout\u00E8t sa, tout moun sou lat\u00E8 p\u00E8di kouraj, k\u00E8 yo kase!",
    "Y\u0027ap rete konsa, yo pral gen doul\u00E8 ak lakranp nan tout k\u00F2 yo. Yo pral t\u00F2de tankou fanm ansent ki gen tranche. Yonn ap gade l\u00F2t san di krik, y\u0027ap rete ak je yo louvri byen gran t\u00E8lman y\u0027a wont.",
    "Jou Sey\u00E8 a ap rive. Sey\u00E8 a ap san pitye, l\u0027ap f\u00E8 gwo k\u00F2l\u00E8, l\u0027ap move anpil. L\u0027ap f\u00E8 t\u00E8 a tounen yon dez\u00E8, l\u0027ap dispar\u00E8t d\u00E8nye moun k\u0027ap f\u00E8 sa ki mal!",
    "Tout grenn zetwal nan sy\u00E8l la, tout zetwal Oryon yo p\u0027ap klere ank\u00F2. Sol\u00E8y la ap tou nwa l\u00E8 li leve, lalin lan menm p\u0027ap klere ank\u00F2.",
    "Sey\u00E8 a di ank\u00F2: -Mwen pral f\u00E8 dezolasyon tonbe sou tout lat\u00E8 pout\u00E8t mechanste moun yo ap f\u00E8. Mwen pral pini tout mechan yo pout\u00E8t f\u00F2f\u00E8 y\u0027ap f\u00E8 yo. Mwen pral kraze l\u00F2g\u00E8y tout moun k\u0027ap gonfle lestonmak yo. Mwen pral kraze awogans tout mechan k\u0027ap peze moun anba pye yo.",
    "Moun k\u0027ap chape yo ap pi ra pase bon l\u00F2, pase bon l\u00F2 ki soti nan peyi Ofi.",
    "Se pout\u00E8t sa, jou mwen menm, Sey\u00E8 ki gen tout pouvwa a, m\u0027a f\u00E8 move san an, jou m\u0027a f\u00E8 gwo k\u00F2l\u00E8 mwen an, m\u0027ap f\u00E8 sy\u00E8l la tranble, m\u0027ap f\u00E8 t\u00E8 a kite plas kote li ye a.",
    "L\u00E8 sa a, moun l\u00F2t nasyon k\u0027ap viv nan peyi Babil\u00F2n lan va kouri al lakay yo nan peyi yo, tankou gaz\u00E8l b\u00E8f mawon k\u0027ap kouri pou chas\u00E8, tankou mouton san gad\u00F2 ki gaye nan savann.",
    "Y\u0027ap touye tout moun peyi a y\u0027a kontre sou wout yo, y\u0027ap kraze tout moun peyi a y\u0027a bare sou chemen yo.",
    "Y\u0027ap krabinen ti pitit yo la devan je yo, y\u0027ap piye kay yo, y\u0027ap f\u00E8 kadejak sou madanm yo.",
    "Sey\u00E8 a di ank\u00F2: -Mwen pral voye moun peyi Medi yo vin atake yo. Se yon bann moun lajan pa di yo anyen, l\u00F2 pa tante yo.",
    "Av\u00E8k banza yo, yo pral touye jenn gason. Y\u0027ap san pitye pou timoun fenk f\u00E8t. K\u00E8 yo p\u0027ap f\u00E8 yo mal pou timoun piti.",
    "Lavil Babil\u00F2n, se yon bijou. Se li ki pi b\u00E8l pase tout peyi. Moun peyi Kalde yo plen l\u00F2g\u00E8y, y\u0027ap f\u00E8 grandiz\u00E8 pout\u00E8t li. Men, mwen menm Sey\u00E8 a, m\u0027ap kraze l\u0027 tankou mwen te kraze lavil Sod\u00F2m ak lavil Gom\u00F2.",
    "Moun p\u0027ap janm al rete la ank\u00F2. L\u0027ap rete san moun pou tout tan. Moun peyi Arabi k\u0027ap mache nan dez\u00E8 yo p\u0027ap janm moute tant yo b\u00F2 la, ni ankenn gad\u00F2 mouton p\u0027ap janm mennen mouton yo vin manje b\u00F2 la.",
    "Se la tout b\u00E8t nan bwa pral rete. Koukou pral f\u00E8 nich nan tout kay yo. Se la otrich pral f\u00E8 kay yo. Se la kabrit mawon pral danse kalenda.",
    "Chen mawon pral wouke nan gwo kay yo. Chat mawon pral pran plezi yo nan b\u00E8l pal\u00E8 yo. L\u00E8 a pr\u00E8t pou sonnen pou lavil Babil\u00F2n, jou l\u0027 pr\u00E8t pou bout."
  ],
  [
    "Wi, k\u00E8 Sey\u00E8 a pral f\u00E8 l\u0027 mal pou fanmi Jak\u00F2b la. L\u0027ap chwazi p\u00E8p Izray\u00E8l la ank\u00F2 pou p\u00E8p pa li. L\u0027ap kite yo rete nan peyi ki pou yo a. Moun l\u00F2t nasyon va vin jwenn yo, y\u0027a rete viv ansanm ak moun fanmi Jak\u00F2b yo.",
    "Anpil l\u00F2t nasyon va ede yo tounen nan peyi Bondye te ba yo a. Moun p\u00E8p Izray\u00E8l yo menm va pran yo ak yo nan peyi Bondye te ba yo a. Y\u0027a f\u00E8 yo s\u00E8vi domestik ak s\u00E8vant. Moun ki te f\u00E8 p\u00E8p la prizonye, se yo ki pral tounen prizonye p\u00E8p la. P\u00E8p Izray\u00E8l la pral donminen sou moun ki t\u0027ap peze yo anba pye yo.",
    "Sey\u00E8 a va f\u00E8 nou jwenn repo apre tout tray, tout tribilasyon ak tout miz\u00E8 yo te f\u00E8 nou pase.",
    "L\u00E8 sa a, n\u0027a chante pou nou pase wa lavil Babil\u00F2n lan nan betiz, n\u0027a di: Gade ki jan moun ki t\u0027ap maltrete nou an dispar\u00E8t! Gade ki jan yo desann k\u00F2l\u00E8t li non!",
    "Sey\u00E8 a kase baton mechan yo. Li kase kokomakak ch\u00E8f ki t\u0027ap maltrete nou an!",
    "L\u00E8 yo move, yo te konn woule p\u00E8p la anba kou. L\u00E8 yo ank\u00F2l\u00E8, yo te konn kraze p\u00E8p la anba pye yo, yo pa t\u0027 ba yo souf.",
    "Koulye a, tout moun sou lat\u00E8 ap pran souf. Y\u0027ap viv ak k\u00E8 poze. Toupatou se chante, se k\u00E8 kontan.",
    "Pye pichpen ak pye s\u00E8d peyi Liban yo kontan sa ki rive wa a. Y\u0027ap di: Depi li tonbe a, pesonn pa moute vin mete rach nan d\u00E8y\u00E8 nou ank\u00F2.",
    "Peyi kote m\u00F2 yo ye a t\u00E8t anba pou resevwa ou. Nanm tout moun ki te gwo ch\u00E8f sou lat\u00E8 ap souke k\u00F2 yo pou ou. Nanm tout wa yo ap leve kanpe sot sou fot\u00E8y yo.",
    "Yo tout pran pale, y\u0027ap di: Gade! Yo desann ou jan ou te desann nou an. Ou tounen tankou nou.",
    "Jan yo te konn f\u00E8 lwanj ou ak b\u00E8l mizik dous sou gita! Koulye a, men ou nan peyi m\u00F2 yo. Ou kouche sou yon kabann plen v\u00E8men. V\u00E8 kouvri tout k\u00F2 ou.",
    "Many\u00E8 di nou non, ou menm ki te klere tankou zetwal bajou a, ki jan ou f\u00E8 tonbe sot nan sy\u00E8l la? Ou menm ki te konn mache ap kraze nasyon yo anba pye ou, ki jan yo f\u00E8 jete ou plat at\u00E8 konsa?",
    "Ou t\u0027ap di nan k\u00E8 ou: M\u0027ap moute rive jouk nan sy\u00E8l la. Mwen pral mete fot\u00E8y mwen pi wo pase zetwal Bondye yo. Mwen pral chita tankou yon wa nan n\u00F2 sou t\u00E8t m\u00F2n Randevou a.",
    "Mwen pral moute sou t\u00E8t nwaj yo. M\u0027ap tankou Bondye ki gen tout pouvwa a.",
    "Men koulye a, yo desann ou nan peyi kote m\u00F2 yo ye a, jouk anba nan twou san fon an!",
    "M\u00F2 ki w\u00E8 ou yo ap fikse je yo sou ou. Y\u0027ap gade ou, y\u0027ap di: Se pa moun ki te konn f\u00E8 t\u00E8 a tranble a sa? Se pa li ki te konn f\u00E8 ch\u00E8f yo tranble a sa?",
    "Se pa li ki te kraze tout lavil yo, ki te f\u00E8 lat\u00E8 tounen yon dez\u00E8 a sa? Se pa li ki pa t\u0027 janm kite moun li f\u00E8 prizonye tounen lakay yo a sa?",
    "Tout wa lat\u00E8 yo kouche nan b\u00E8l kavo yo, yon kavo pou yo chak.",
    "Men, ou menm, ou pa menm gen yon tonm. Yo kite kadav ou ap trennen tankou kadav chen nan granchemen. L\u0027ap pouri nan mitan kadav s\u00F2lda yo touye nan lag\u00E8, yo jete l\u0027 ansanm ak l\u00F2t kadav yo nan yon twou w\u00F2ch, yo pilonnen l\u0027 anba pye yo.",
    "Yo p\u0027ap antere ou jan yo f\u00E8 l\u0027 pou l\u00F2t wa yo, paske ou te fini ak peyi ou la, ou te touye p\u00E8p ou a. Yo p\u0027ap janm chonje non fanmi lwijanboje sa yo!",
    "Pare pou nou masakre tout pitit wa yo pout\u00E8t mechanste papa yo te f\u00E8! Pa kite yonn ladan yo chape pou yo pa janm vin ch\u00E8f, pou yo pa janm mache bati lavil toupatou sou lat\u00E8 ank\u00F2.",
    "Bondye ki gen tout pouvwa a pale, li di konsa: -Mwen pral leve d\u00E8y\u00E8 yo. Mwen pral dispar\u00E8t lavil Babil\u00F2n. Mwen p\u0027ap kite anyen, ni non l\u0027, ni moun li yo, tout ras yo, tout pitit yo. Se mwen menm Sey\u00E8 a ki di sa.",
    "M\u0027ap f\u00E8 lavil Babil\u00F2n tounen yon marekay. Se zagoudi ase k\u0027ap rete la. Mwen pral bale sa byen bale. M\u0027 p\u0027ap kite anyen. Se mwen menm, Sey\u00E8 ki gen tout pouvwa a, ki pale.",
    "Sey\u00E8 ki gen tout pouvwa a f\u00E8 s\u00E8man, li di konsa: -Sa se s\u00E8ten. Sa m\u0027 te f\u00E8 lide f\u00E8 a, m\u0027ap f\u00E8 l\u0027. Sa m\u0027 te deside f\u00E8 a ap rive vre.",
    "M\u0027ap kraze lame wa Lasiri a nan peyi mwen an. M\u0027ap pilonnen l\u0027 anba pye m\u0027 sou m\u00F2n mwen yo. M\u0027ap wete pye l\u0027 sou kou p\u00E8p mwen an, m\u0027ap wete chay li te mete sou zep\u00F2l yo a.",
    "Men sa mwen f\u00E8 lide f\u00E8 pou lat\u00E8. Mwen pral leve men m\u0027 pou m\u0027 pini tout nasyon yo.",
    "Depi Sey\u00E8 ki gen tout pouvwa a fin pran yon desizyon, pa gen moun ki ka enpoze l\u0027 f\u00E8 sa li vle f\u00E8 a. Li fin lonje men l\u0027 pou l\u0027 pini, pa gen moun ki ka rete l\u0027.",
    "Lanne wa Akaz te mouri a, men mesaj Bondye te bay l\u00E8 sa a:",
    "-Nou menm, moun peyi Filisti yo, baton ki t\u0027ap bat nou an kase. Men, nou pa bezwen kontan pou sa. Paske, l\u00E8 yon s\u00E8pan mouri gen yon l\u00F2t ki pi mechan pase l\u0027 k\u0027ap pran plas li. L\u0027ap kale yon dragon ki gen z\u00E8l.",
    "Sey\u00E8 a va tounen yon gad\u00F2 pou p\u00F2v malere ki nan peyi a. L\u0027a f\u00E8 yo manje, l\u0027a ba yo kote pou yo rete san yo pa bezwen p\u00E8 ankenn danje. Men, m\u0027ap voye yon s\u00E8l grangou sou ras moun Filisti yo, yo yonn p\u0027ap chape.",
    "Nou menm k\u0027ap veye p\u00F2tay lavil moun Filisti yo, nou m\u00E8t plenn kont k\u00F2 nou! Nou menm ki rete anndan lavil yo, nou m\u00E8t pouse kont r\u00E8l nou. Nou tout moun peyi Filisti yo, nou m\u00E8t tranble nan tout k\u00F2 nou. Yon nwaj nwa ap vini soti nan n\u00F2. Se yon gwo lame. Pa gen yonn nan s\u00F2lda li yo k\u0027ap f\u00E8 kazw\u00E8l!",
    "Kisa n\u0027a reponn mesaje moun peyi Filisti yo va voye kote nou an? N\u0027a di yo se Sey\u00E8 a menm ki mete peyi Siyon an kanpe ank\u00F2 pou tout bon. Se la tout p\u00E8p li a, p\u00E8p ki t\u0027ap soufri a, va vin jwenn pwoteksyon."
  ],
  [
    "Men sa Bondye di k\u0027ap rive peyi Moab: -Y\u0027ap detwi lavil A Moab nan yon grenn nwit. Tout peyi Moab la fr\u00E8t! Y\u0027ap pran yon s\u00E8l nwit pou yo detwi lavil Ki Moab la! Apre sa, tout peyi a fr\u00E8t!",
    "Moun peyi Moab yo ap kouri moute lavil Dibon, sou t\u00E8t m\u00F2n yo pou y\u0027 al kriye. Moun peyi Moab yo pral plenn t\u00E8lman y\u0027ap nan lapenn pou lavil Nebo ak lavil Medeba. Yo taye tout cheve nan t\u00E8t yo, yo koupe tout bab nan figi yo.",
    "Nan tout lari, moun ap mache ak rad sak sou yo. Sou tout plas piblik, sou teras anwo tout kay, moun ap plenn. Dlo ap koule nan je yo tout.",
    "Moun lavil Esbon ak moun lavil Eleale ap pouse r\u00E8l. Moun tande yo jouk lavil Jakaz. Ata s\u00F2lda lame Moab yo ap tranble. Yo p\u00E8di tout kouraj yo.",
    "K\u00E8 m\u0027 ap fann pou peyi Moab! Moun li yo ap kouri al kache jouk lavil Zoa ak lavil Eglat-Chelichiya. Moun ap kriye antan y\u0027ap rale moute ti pant pou rive lavil Loukit la. Moun ap rele antan y\u0027ap kouri met dey\u00F2 sou wout ki mennen lavil Owonayim lan.",
    "Larivy\u00E8 Nimrim ch\u00E8ch. Tout z\u00E8b fin cheche. F\u00E8y pyebwa yo fennen. Tout pyebwa mouri.",
    "Tout moun ap janbe l\u00F2t b\u00F2 ravin Banbou av\u00E8k tou sa yo genyen ak tout pwovizyon yo.",
    "Toupatou, sou fwonty\u00E8 peyi Moab la, se r\u00E8l. R\u00E8l yo rive jouk nan z\u00F2r\u00E8y moun lavil Eglayim ak moun lavil Berelim.",
    "Lavil Dimon, dlo larivy\u00E8 a wouj ak san! Men Bondye pare yon pi gwo mal\u00E8 pou lavil Dimon. Se la yon lyon pral touye d\u00E8nye moun peyi Moab ki te resi chape k\u00F2 yo. Se la tout r\u00E8s moun peyi Moab yo pral mouri."
  ],
  [
    "Moun peyi Moab yo ap rete lavil Sila nan dez\u00E8 a, y\u0027ap voye yon mouton f\u00E8 ch\u00E8f lavil Jerizal\u00E8m lan kado sou t\u00E8t m\u00F2n Siyon an.",
    "Y\u0027ap rete tann b\u00F2 larivy\u00E8 Anon an. Yo san pozisyon, yo tankou ti zwazo yo mete dey\u00F2 nan nich yo.",
    "Y\u0027ap di moun peyi Jida yo: -Ban nou ti kons\u00E8y non! Di nou sa pou nou f\u00E8! Pwoteje nou anba z\u00E8l ou, tankou yon pyebwa k\u0027ap bay bon lonbray fre gwo midi. Se chape n\u0027ap chache chape k\u00F2 nou. Tanpri, kache nou. Pa lage nou nan men l\u00E8nmi nou yo.",
    "Kite nou rete nan peyi nou an. Pwoteje nou anba moun ki soti pou fini ak nou yo. Moun ki t\u0027ap kraze nou an p\u0027ap la ank\u00F2. Piyay la ap fini. Moun ki t\u0027ap pilonnen peyi a anba pye yo a ap dispar\u00E8t.",
    "Gouv\u00E8nman peyi Jida a pral kanpe byen kanpe. Yon ch\u00E8f pral soti nan ras fanmi wa David la. Li pral moute chita sou fot\u00E8y la pou l\u0027 dirije p\u00E8p la av\u00E8k bon k\u00E8, san patipri. L\u0027ap soti pou l\u0027 f\u00E8 sa ki dwat devan Bondye. L\u0027ap prese f\u00E8 tout moun jistis.",
    "Moun peyi Jida yo di: -Nou tande jan moun Moab yo se moun ki gen l\u00F2g\u00E8y. Wa pa kouzen yo. Nou konnen jan yo estomake, jan yo gen gwo tanta, jan yo awogan. Men, tou sa se van. Anyen menm!",
    "Men moun Moab yo pral plenyen s\u00F2 peyi Moab la. Yo tout pral kriye l\u00E8 y\u0027a chonje bon pen rezen yo konn jwenn lavil Kyer\u00E8s. Yo pral plenn, y\u0027ap p\u00E8di tout kouraj yo.",
    "Gwo jaden peyi Esbon yo pral deperi. Pye rezen lavil Sibma yo ki te konn bay bon diven ch\u00E8f nasyon yo te konn bw\u00E8 a pral cheche. Te gen yon l\u00E8 jaden rezen sa yo te rive jouk b\u00F2 lavil Jaz\u00E8. Yo te pouse kouvri tout dez\u00E8 a. Yo te gaye k\u00F2 yo toupatou rive l\u00F2t b\u00F2 lanm\u00E8 Mouri a.",
    "Se pout\u00E8t sa, m\u0027ap kriye pou pye rezen Sibma yo, jan mwen te kriye pou jaden rezen Jaz\u00E8 yo. Dlo ap kouri nan je m\u0027 pou Esbon ak Eleale, paske moun ap rele pou b\u00E8l rezen yo te konn rek\u00F2lte la a.",
    "Nanpwen k\u00E8 kontan ak f\u00E8t nan jaden nou yo! Nan jaden rezen nou yo, nanpwen chante, nanpwen koudjay ank\u00F2! Pa gen rezen pou kraze nan basen kote yo f\u00E8 ji. Tout f\u00E8t kaba!",
    "Se pout\u00E8t sa, m\u0027a plenn, k\u00E8 m\u0027 f\u00E8 m\u0027 mal pou peyi Moab, mwen nan gwo lapenn pou lavil Kyer\u00E8s.",
    "Moun peyi Moab yo ap touye t\u00E8t yo moute nan m\u00F2n. Yo pral nan tanp pou yo lapriy\u00E8. Men, sa p\u0027ap s\u00E8vi yo anyen.",
    "Anvan sa, men sa Sey\u00E8 a te di k\u0027ap rive lavil Moab la.",
    "Koulye a, Sey\u00E8 a pale ank\u00F2. Li di konsa: Nan twazan, jou pou jou, tankou moun k\u0027ap travay pou lajan kalkile l\u00E8 travay yo, yo pral pase sa ki f\u00E8 pouvwa peyi Moab la nan tenten. Atout li gen anpil moun koulye a, se de twa ase ki pral rete, yon ti ponyen tou f\u00E8b ki p\u0027ap vo anyen!"
  ],
  [
    "Men sa Bondye di k\u0027ap rive lavil Damas: -Lavil Damas p\u0027ap yon lavil ank\u00F2. L\u0027ap tounen yon pil demoli.",
    "Moun p\u0027ap janm rete nan lavil peyi Siri yo ank\u00F2. Se la b\u00E8f, mouton ak kabrit pral jwenn z\u00E8b pou yo manje. Se la y\u0027a rete san pesonn pa chase yo met dey\u00F2.",
    "Peyi Efrayim lan pral rete san anyen pou pwoteje l\u0027. Lavil Damas pral p\u00E8di lib\u00E8te granmoun li. Ti r\u00E8s moun peyi Siri a pral gen menm s\u00F2 ak ti r\u00E8s moun p\u00E8p Izray\u00E8l yo. Yo pral p\u00E8di b\u00E8l pouvwa yo. Se mwen menm, Sey\u00E8 ki gen tout pouvwa a, ki di sa.",
    "Sey\u00E8 a di ank\u00F2: -Yon jou gen pou rive. L\u00E8 sa a, tout b\u00E8l pouvwa peyi Jak\u00F2b la pral dispar\u00E8t. L\u0027ap p\u00E8di tout rich\u00E8s li, l\u0027ap vin p\u00F2v.",
    "Peyi Izray\u00E8l la ap tankou yon jaden diri mi yo fin koupe, yo ranmase pote ale. L\u0027ap tankou jaden pitimi nan plenn Refayim l\u00E8 yo fin ranmase grap ki tonbe at\u00E8 apre rek\u00F2t la.",
    "Se s\u00E8lman de twa moun k\u0027ap rete vivan. Peyi Izray\u00E8l la ap tankou yon pye oliv apre yo fin keyi tout donn li: se de twa grenn ki rete nan t\u00E8t la ak kat ou senk sou branch yo. Se mwen menm, Sey\u00E8 ki gen tout pouvwa a, ki di sa.",
    "Jou sa a, moun va vire t\u00E8t yo b\u00F2 Bondye ki te kreye yo a, y\u0027a leve je yo gade Bondye p\u00E8p Izray\u00E8l la.",
    "Yo p\u0027ap vire t\u00E8t yo b\u00F2 lot\u00E8l zid\u00F2l yo te f\u00E8 ak men yo. Yo p\u0027ap leve je yo gade poto yo te mete kanpe pou Achera, zid\u00F2l fanm lan, ak lot\u00E8l kote y\u0027ap boule lansan an.",
    "L\u00E8 jou sa a va rive, moun pral kouri kite tout lavil kote yo te konn al chache pwoteksyon yo. Se va tankou l\u00E8 moun Ivi yo ak moun Amon yo te kouri kite tout lavil yo devan p\u00E8p Izray\u00E8l la. Lavil yo pral tounen savann.",
    "Nou menm p\u00E8p Izray\u00E8l, nou te bliye Bondye ki te delivre nou an. Nou pa t\u0027 chonje Bondye ki te pwoteje nou an. Se pout\u00E8t sa n\u0027ap plante b\u00E8l ti jaden sou kote pou f\u00E8 s\u00E8vis pou zid\u00F2l moun l\u00F2t nasyon yo.",
    "Menm si yo ta rive pouse menm jou nou plante yo a, pou menm jou a nan maten yo pran fleri, nou p\u0027ap rek\u00F2lte. Paske menm jou a tou, y\u0027ap deperi. Se va yon gwo lapenn ki p\u0027ap janm fini.",
    "Ki mal\u00E8 sa a? Yon foul moun k\u0027ap toumante k\u00F2 yo tankou l\u00E8 lanm\u00E8 a move. Y\u0027ap bat k\u00F2 yo f\u00E8 gwo bri tankou lanm lanm\u00E8 k\u0027ap frape ak f\u00F2s sou rivaj la.",
    "Nasyon yo ap bat k\u00F2 yo tankou lanm\u00E8 l\u00E8 li move. Men, Bondye rele d\u00E8y\u00E8 yo, li f\u00E8 yo kouri al byen lwen. Li bwote yo ale tankou van k\u0027ap leve pousy\u00E8 sou m\u00F2n yo, tankou van sikl\u00F2n k\u0027ap pote pay ale.",
    "Nan asw\u00E8, y\u0027ap bay moun k\u00E8 sote. Anvan sol\u00E8y leve, w\u0027ap chache yo, ou p\u0027ap jwenn yo. Men sa k\u0027ap tann tout moun k\u0027ap piye nou yo, moun k\u0027ap pwofite sou nou yo."
  ],
  [
    "L\u00F2t b\u00F2 larivy\u00E8 peyi Letiopi yo, gen yon peyi kote yo tande yon bri tankou bri z\u00E8l yon bann krik\u00E8t.",
    "Mesaje ap soti nan peyi sa a, y\u0027ap desann larivy\u00E8 Nil lan nan pipirit f\u00E8t ak wozo. Nou menm mesaje yo, mete z\u00E8l nan pye nou. Tounen lakay nou. Pote nouv\u00E8l la bay moun peyi nou an. Se yon gwo peyi ki f\u00F2 anpil, ki gen anpil larivy\u00E8 k\u0027ap koule ladan l\u0027. Al pote nouv\u00E8l la bay moun b\u00E8l wot\u00E8 yo, ki gen po yo boule nan sol\u00E8y. Se yon p\u00E8p tout moun p\u00E8.",
    "Nou tout ki rete sou lat\u00E8, leve je nou gade. Yo pral bay siyal la ak drapo kanpe sou t\u00E8t m\u00F2n yo. Louvri z\u00F2r\u00E8y nou, tande. Yo pral sonnen klewon an.",
    "Sey\u00E8 a di m\u0027 konsa: M\u0027ap rete rete m\u0027 kote m\u0027 ye nan sy\u00E8l la, m\u0027ap gade anba san m\u0027 pa f\u00E8 ankenn bri, tankou sol\u00E8y la l\u00E8 l\u0027ap klere gwo midi, tankou lawouze k\u0027ap tonbe nan mitan chal\u00E8 lannwit nan sezon rek\u00F2t.",
    "Paske, menm jan anvan rek\u00F2t rezen yo, l\u00E8 yo fin fleri, l\u00E8 rezen yo pral mi, yo debranche yo ak kouto, yo wete tout ti branch yo, yo ba yo l\u00E8, se konsa l\u00E8nmi yo pral detwi moun peyi Letiopi yo.",
    "Yo pral kite kadav s\u00F2lda yo konsa pou zwezo ki manje vyann epi ki rete nan m\u00F2n ak pou b\u00E8t nan bwa. Nan sezon chal\u00E8, zwezo va vin manje yo. Nan sezon fredi, se b\u00E8t nan bwa ki va vin manje yo.",
    "L\u00E8 sa a, bann moun b\u00E8l wot\u00E8 ki gen po yo boule nan sol\u00E8y, p\u00E8p tout moun p\u00E8 a, moun ki rete nan gwo peyi ki gen f\u00F2 anpil la, yo menm ki rete nan peyi ki nan t\u00E8t dlo larivy\u00E8 Nil lan, y\u0027a pote kado bay Sey\u00E8 ki gen tout pouvwa a. Y\u0027a vin jouk sou m\u00F2n Siyon an kote moun f\u00E8 s\u00E8vis pou Sey\u00E8 ki gen tout pouvwa a."
  ],
  [
    "Men mesaj Bondye bay sou peyi Lejip la: -Sey\u00E8 a chita sou yon nwaj k\u0027ap kouri desann b\u00F2 peyi Lejip la. Zid\u00F2l Lejip yo tranble devan l\u0027. Moun peyi Lejip yo gen k\u00E8 kase.",
    "Sey\u00E8 a di: M\u0027ap f\u00E8 moun peyi Lejip yo leve yonn d\u00E8y\u00E8 l\u00F2t. Yo pral goumen yonn ak l\u00F2t, vwazinaj ak vwazinaj, vil ak vil, ch\u00E8f ak ch\u00E8f.",
    "Nou pral f\u00E8 yo p\u00E8di t\u00E8t yo, yo p\u0027ap konn sa pou yo f\u00E8. Yo pral rele nan pye zid\u00F2l yo, yo pral kay majisyen, kay divin\u00F2 ak kay moun k\u0027ap rele m\u00F2.",
    "Mwen pral lage moun Lejip yo nan men yon ch\u00E8f ki r\u00E8d anpil, nan men yon wa mechan ki pral gouv\u00E8nen yo. Se mwen menm, Sey\u00E8 ki gen tout pouvwa a, ki di sa!",
    "Dlo larivy\u00E8 Nil lan pral bese jouk l\u0027a rive ch\u00E8ch n\u00E8t.",
    "Kannal yo pral santi, dlo kannal yo pral bese jouk yo ch\u00E8ch. Pye wozo ak pye jon yo pral fennen.",
    "Tout pyebwa ki pouse, tout jaden yo te plante b\u00F2 larivy\u00E8 Nil, depi anwo jouk nan lanbouchi, pral cheche. Van pral bwote yo ale, li p\u0027ap kite anyen.",
    "Pech\u00E8 yo pral plenn, moun ki te konn peche pwason ak zen nan larivy\u00E8 a pral pran lapenn. Moun ki te konn voye privye nan larivy\u00E8 a pral nan gwo chagren.",
    "Moun ki te konn f\u00E8 b\u00E8l twal swa yo pral dekouraje. Sa ki te konn tise lenn yo, sa ki te konn tise b\u00E8l twal blan yo pral nan lafliksyon.",
    "B\u00F2s k\u0027ap f\u00E8 twal yo pral nan gwo t\u00E8t chaje. Moun k\u0027ap travay yo menm pral nan gwo lapenn.",
    "Ch\u00E8f lavil Zoan yo, se yon bann moun s\u00F2t! Sa ki pi f\u00F2 nan moun k\u0027ap bay farawon an kons\u00E8y yo, se ranse y\u0027ap ranse. Ki jan yo ka f\u00E8 di wa a se pitit ansyen moun lespri ak pitit ansyen wa yo li ye?",
    "Farawon, kote moun lespri ou yo? Se pou yo ka di ou sa Sey\u00E8 ki gen tout pouvwa a gen lide f\u00E8 peyi Lejip pase! Se pou yo ka f\u00E8 ou konn sa!",
    "Ch\u00E8f lavil Zoan ak ch\u00E8f lavil Menmfis yo, se yon bann moun s\u00F2t! Yo kite moun ap twonpe yo! Yo te la pou mennen peyi Lejip sou bon chemen. Yo lage l\u0027 nan bwa.",
    "Sey\u00E8 a f\u00E8 tout moun nan peyi a p\u00E8di t\u00E8t yo n\u00E8t! Sa ki rive? Peyi Lejip p\u00E8di chemen l\u0027 nan tou sa l\u0027ap f\u00E8, li tankou yon nonm sou k\u0027ap glise tonbe nan sa l\u0027ap vonmi an!",
    "Nan peyi Lejip, pesonn, rich kou p\u00F2v, gwo kou piti, pa ka f\u00E8 anyen pou peyi a ank\u00F2.",
    "Jou sa a, gason peyi Lejip yo ap tankou fanm: yo pral tranble, k\u00E8 yo pral kase l\u00E8 y\u0027a w\u00E8 Sey\u00E8 ki gen tout pouvwa a ap leve men l\u0027 pou pini yo.",
    "Peyi Jida a ap f\u00E8 k\u00E8 moun peyi Lejip yo sote. Chak fwa y\u0027a nonmen non peyi Jida nan z\u00F2r\u00E8y yo, y\u0027a p\u00E8, paske y\u0027a chonje sa Sey\u00E8 ki gen tout pouvwa a te gen lide f\u00E8 yo pase.",
    "L\u00E8 sa a, y\u0027a gen senk lavil nan peyi Lejip kote moun va pale ebre. Moun la va pran non Sey\u00E8 ki gen tout pouvwa a pou f\u00E8 s\u00E8man. Yonn nan lavil sa yo va rele Lavil Sol\u00E8y.",
    "L\u00E8 sa a va gen yon lot\u00E8l pou Sey\u00E8 ki gen tout pouvwa a nan peyi Lejip. Sou fwonty\u00E8 peyi a, y\u0027ap kanpe yon gwo w\u00F2ch y\u0027ap mete apa pou Sey\u00E8 a.",
    "Sa va s\u00E8vi yon mak pou f\u00E8 konnen Sey\u00E8 ki gen tout pouvwa a kanpe la nan peyi Lejip la. L\u00E8 moun va konprann pou f\u00E8 yo pase tray, y\u0027a lapriy\u00E8 Sey\u00E8 a mande l\u0027 sekou. Sey\u00E8 a va voye yon moun pou vin delivre yo. L\u0027a pran defans yo, l\u0027a sove yo.",
    "Jou sa a, Sey\u00E8 a va f\u00E8 moun Lejip yo konnen ki moun li ye. Yo menm y\u0027a rekon\u00E8t sa, y\u0027a ofri b\u00E8t pou touye pou li, y\u0027a ofri rek\u00F2t nan jaden yo ba li. Y\u0027a f\u00E8 Sey\u00E8 a gwo pwom\u00E8s. L\u00E8fini, y\u0027a kenbe pwom\u00E8s yo.",
    "Sey\u00E8 a gen pou l\u0027 pini moun Lejip yo. Men, l\u0027a geri yo. Y\u0027a tounen vin jwenn li. Sey\u00E8 a va koute l\u00E8 y\u0027ap lapriy\u00E8 nan pye l\u0027, l\u0027a geri yo.",
    "Jou sa a, ap gen yon gwo wout k\u0027ap soti peyi Lejip rive jouk nan peyi Lasiri. Moun peyi Lasiri va vwayaje al nan peyi Lejip, moun peyi Lejip va vwayaje al nan peyi Lasiri. Tou de peyi yo pral s\u00E8vi Sey\u00E8 a.",
    "L\u00E8 sa a, peyi Izray\u00E8l la va sou menm pye ak peyi Lejip ansanm ak peyi Lasiri: twa nasyon sa yo va yon benediksyon pou tout moun sou lat\u00E8.",
    "Sey\u00E8 a va beni yo, l\u0027a di konsa: -benediksyon pou Lejip, p\u00E8p mwen an, pou Lasiri mwen te f\u00E8 ak men mwen an, ak pou Izray\u00E8l ki rele m\u0027 pa m\u0027 lan."
  ],
  [
    "Sa te pase nan lanne Sagon, wa peyi Lasiri, te bay k\u00F2mandan ch\u00E8f lame li a l\u00F2d pou l\u0027 te al atake lavil Asd\u00F2d nan peyi moun Filisti yo. Epi li pran l\u0027.",
    "Men anvan sa, Sey\u00E8 a te pale ak Ezayi, pitit Am\u00F2z la. Li te di l\u0027: Wete rad sak k\u00F2l\u00E8t ki sou ou a ak sapat ki nan pye ou la. Se sa menm Ezayi te f\u00E8. Se konsa li t\u0027ap mache toutouni pye at\u00E8 nan lari.",
    "Lanne yo te pran lavil Asd\u00F2d la, Sey\u00E8 a di konsa: -Ezayi, s\u00E8vit\u00E8 m\u0027 lan, te rete toutouni pye at\u00E8 pandan twazan. Sa se yon siy ak yon av\u00E8tisman pou sa ki pral rive peyi Lejip ak peyi Letiopi.",
    "Wa peyi Lasiri a pral dep\u00F2te tout prizonye li pral f\u00E8 nan peyi Lejip ak nan peyi Letiopi. Granmoun kou timoun pral mache toutouni, pye at\u00E8 ak tout d\u00E8y\u00E8 yo dey\u00F2. Sa pral yon wont pou peyi Lejip.",
    "Moun ki te konte sou peyi Letiopi ak moun ki t\u0027ap f\u00E8 lwanj peyi Lejip yo pral wont, yo pral dekouraje.",
    "L\u00E8 jou sa a va rive, moun ki rete sou rivaj peyi Filisti a va di: Gade sa ki rive moun sa yo! Epi se sou yo nou te konte, se lakay yo nou te f\u00E8 lide al chache pwoteksyon pou yo te ka sove nou anba men wa peyi Lasiri a! Koulye a, kote n\u0027ap bay t\u00E8t pou n\u0027 chape k\u00F2 nou?"
  ],
  [
    "Men mesaj Bondye bay sou plenn b\u00F2 lanm\u00E8 a, nan peyi Babil\u00F2n: -Tankou yon van sikl\u00F2n k\u0027ap bale dez\u00E8 Neg\u00E8v la, yon gwo mal\u00E8 pral soti nan peyi san manman yo.",
    "Mwen f\u00E8 yon vizyon, mwen w\u00E8 bagay ki pou bay gwo lapenn lan. Mwen w\u00E8 moun k\u0027ap trayi, moun k\u0027ap kraze brize! Nou menm lame peyi Elam lan, moute al atake! Nou menm s\u00F2lda peyi Medi yo, al s\u00E8nen lavil li yo! Bondye pral f\u00E8 moun k\u0027ap soufri anba peyi Babil\u00F2n lan sispann plenn.",
    "Se pout\u00E8t sa, tout zantray mwen ap bouyi! Mwen gen yon s\u00E8l doul\u00E8 anba vant tankou yon fanm ki pr\u00E8t pou akouche. M\u0027ap t\u00F2de. Mwen rete vant ba: mwen pa w\u00E8 anyen, mwen pa tande anyen.",
    "T\u00E8t mwen ap vire. M\u0027ap tranble t\u00E8lman mwen p\u00E8. Mwen t\u0027ap tann sol\u00E8y la kouche. Men, l\u00E8 asw\u00E8 rive, se te pi mal.",
    "Nan vizyon an, mwen w\u00E8 yon tab byen ranje, yo louvri tapi at\u00E8 pou envite yo chita. Y\u0027ap manje, y\u0027ap bw\u00E8. Yon moman, yo bay yon l\u00F2d: Kanpe, ch\u00E8f lame yo! Pare zam nou pou defann nou!",
    "Apre sa, Sey\u00E8 a di m\u0027 konsa: -Ale non! Mete yon gad veye! W\u0027a di l\u0027 pou l\u0027 f\u00E8 ou konnen tou sa la w\u00E8.",
    "Si l\u0027 w\u00E8 kavalye k\u0027ap vini sou chwal yo, de pa de ak yon pati moun sou bourik, yon l\u00F2t pati sou chamo, se pou l\u0027 louvri je l\u0027 gade byen.",
    "Gad la rele byen f\u00F2: -M\u00E8t, m\u0027ap rete kanpe la nan p\u00F2s mwen tout lajounen. Mwen p\u0027ap deplase kote m\u0027 ye a. M\u0027ap veye tout lannwit.",
    "L\u00E8 sa a, yon lame kavalye par\u00E8t. Y\u0027ap mache vini de pa de. Gad la bay nouv\u00E8l la. Li di: Lavil Babil\u00F2n tonbe! Wi, li tonbe! Tout estati zid\u00F2l yo tonbe plat at\u00E8, yo kraze!",
    "Nou menm, p\u00E8p mwen an, mwen te fwote nou anba pye m\u0027 tankou moun fwote diri sou glasi. Men, koulye a m\u0027ap f\u00E8 nou konnen bon nouv\u00E8l mwen te tande a. Se Sey\u00E8 ki gen tout pouvwa a, Bondye p\u00E8p Izray\u00E8l la, ki te f\u00E8 m\u0027 konn sa.",
    "Men mesaj Bondye bay pou moun peyi Edon yo: -Yon moun rete peyi Seyi, l\u0027ap rele m\u0027. Li di m\u0027: Ey, gad! Kil\u00E8 li ye? Konbe tan ank\u00F2 pou nwit lan bout? Konbe tan ank\u00F2 anvan sol\u00E8y leve?",
    "Mwen reponn: -Bajou pr\u00E8t pou kase. Men apre sa, se va lannwit ank\u00F2. Si nou vle mande sa ank\u00F2, tounen vin mande.",
    "Men mesaj Bondye bay pou moun peyi Arabi yo: -Nou menm moun peyi Dedan, se nan mitan raje ki nan savann Arabi a nou pral moute kan nou pase nwit!",
    "Al kontre moun ki swaf dlo yo pou ba yo bw\u00E8. Moun peyi Tema yo al kontre moun k\u0027ap kouri sove yo, yo pote manje ba yo.",
    "Moun yo pran kouri pou yo chape anba nepe s\u00F2lda ki te soti pou touye yo, anba fl\u00E8ch ki te tou pare pou p\u00E8se yo, anba gwo danje ki te gen nan batay la.",
    "L\u00E8 sa a, Sey\u00E8 a di m\u0027 konsa: -Nan yon lanne, jou pou jou, tankou moun k\u0027ap travay pou lajan kalkile l\u00E8 travay yo, p\u0027ap rete anyen nan tout b\u00E8l pouvwa peyi Keda a!",
    "Ou tande jan nan peyi sa a gen anpil vanyan s\u00F2lda ki konn tire banza byen? Enben! Se de twa ase ki va rete. Se mwen menm, Sey\u00E8 a, Bondye p\u00E8p Izray\u00E8l la, ki di sa."
  ],
  [
    "Men yon mesaj pou Fon Vizyon an: -Sa k\u0027ap pase konsa? Poukisa tout moun nan lavil la ap moute sou teras anwo kay yo pou f\u00E8 f\u00E8t konsa?",
    "Tout lavil la t\u00E8t anba. Toupatou se bri, se banb\u00F2ch. Moun ki mouri nan mitan nou yo, se pa nan goumen ni nan lag\u00E8 yo mouri.",
    "Tout ch\u00E8f lame nou yo vole gadj\u00E8. Anvan menm yo te voye yon fl\u00E8ch, yo te gen tan f\u00E8 yo tout prizonye. Tout moun ki t\u0027ap kouri met dey\u00F2 yo, yo f\u00E8 yo tout prizonye tou.",
    "Se pout\u00E8t sa mwen di: Kite m\u0027 pou kont mwen pou m\u0027 ka kriye kont kriye mwen! Pa chache konsole m\u0027 pou gwo mal\u00E8 s\u00E8k sa a ki tonbe sou p\u00E8p mwen an!",
    "Jounen j\u00F2di a, se yon jou debandad, se jou yo p\u00E8di batay la, se jou pesonn pa konn sa pou yo f\u00E8. Se Sey\u00E8 ki gen tout pouvwa a menm ki f\u00E8 sa rive nou. Nan Fon Vizyon an, y\u0027ap kraze miray lavil yo met at\u00E8. Nan tout m\u00F2n yo, y\u0027ap rele mande sekou.",
    "S\u00F2lda peyi Elam yo moute sou cha yo ak sou chwal yo. Banza yo ak fl\u00E8ch yo tou pare, y\u0027ap vini. Lame peyi Ki a pran zam pou pare kou yo.",
    "Cha lag\u00E8 anvayi tout plenn kote nou gen pi bon venn t\u00E8 jaden. S\u00F2lda yo kanpe sou chwal yo devan p\u00F2tay lavil Jerizal\u00E8m.",
    "Pa gen anyen ank\u00F2 pou defann moun peyi Jida yo. L\u00E8 sa a, nou kouri al chache zam nan depo zam pal\u00E8 wa a.",
    "Nou te w\u00E8 te gen anpil kote ki fann nan miray lavil David la. Nou ranmase dlo k\u0027ap soti nan rez\u00E8vwa anba a.",
    "Nou mache konte tout kay ki nan lavil Jerizal\u00E8m. Nou kraze de twa ladan yo pou nou f\u00E8 miray lavil la pi solid.",
    "Nou bati yon rez\u00E8vwa nan mitan de miray pou ranmase dlo k\u0027ap soti nan Vye Basen. Men, nou pa janm d\u00F2mi reve Bondye, li menm ki te f\u00E8 lide sa a depi lontan, li menm ki lak\u00F2z tout bagay sa yo rive konsa.",
    "Jou sa a, Sey\u00E8 ki gen tout pouvwa a te rele nou, li te mande nou pou nou kriye, pou nou plenn, pou nou koupe tout cheve nan t\u00E8t nou, pou nou mete rad sak sou nou.",
    "Men, gade! Nou pito rete ap ri, n\u0027ap f\u00E8 f\u00E8t, n\u0027ap touye b\u00E8f, n\u0027ap touye kabrit ak mouton pou n\u0027 manje, n\u0027ap bw\u00E8 diven. N\u0027ap plede di: Annou manje, annou bw\u00E8, paske denmen nou pral mouri.",
    "Sey\u00E8 ki gen tout pouvwa a pale nan z\u00F2r\u00E8y mwen, li di m\u0027: Yo p\u0027ap janm padonnen moun sa yo f\u00F2t yo f\u00E8 la a jouk jou yo mouri. Se mwen menm, Sey\u00E8 ki gen tout pouvwa a, ki di sa.",
    "Men sa Sey\u00E8 ki gen tout pouvwa a di m\u0027 ank\u00F2: -Ale kay Chebna, ch\u00E8f ki reskonsab kay wa a. Msye te f\u00E8 fouye yon kavo sou ti m\u00F2n lan pou l\u00E8 li mouri. W\u0027a di l\u0027 pou mwen:",
    "Kisa ou genyen ki pou ou isit la? Ki fanmi ou gen isit la pou ou f\u00E8 fouye yon kavo pou ou nan flan ti m\u00F2n lan?",
    "Ou m\u00E8t grann\u00E8g kont k\u00F2 ou, Sey\u00E8 a pral pase men l\u0027 pran ou, l\u0027ap voye ou jete byen lwen.",
    "L\u0027ap pl\u00F2tonnen ou, l\u0027ap f\u00E8 ou tounen yon boul, l\u0027ap voye ou al teri nan yon pi gwo peyi. Se la l\u0027ap voye ou al mouri nan mitan tout cha ki t\u0027ap f\u00E8 ou f\u00E8 tout granpanpan sa a. Ou se yon wont pou kay m\u00E8t ou a.",
    "M\u0027ap kase ou nan plas kote ou ye a, m\u0027ap f\u00E8 ou desann soti kote ou chita a.",
    "L\u00E8 sa a, m\u0027a voye chache s\u00E8vit\u00E8 m\u0027 lan, Elyakim, pitit gason Ilkija a.",
    "M\u0027a pran palto ki sou do ou la, m\u0027a ba li l\u0027. M\u0027a pran senti ki pase nan ren ou lan, m\u0027a mare ren pa l\u0027 av\u00E8 l\u0027. Pouvwa ou te genyen an, m\u0027ap ba li l\u0027: l\u0027ap tankou yon papa pou tout moun nan lavil Jerizal\u00E8m ak nan peyi Jida.",
    "Apre wa a, pitit pitit ki soti nan fanmi David la, se li menm k\u0027ap s\u00E8l ch\u00E8f. M\u0027ap ba li kle pou l\u0027 reskonsab kay David la: L\u00E8 li louvri, pesonn p\u0027ap ka f\u00E8men. L\u00E8 li f\u00E8men, pesonn p\u0027ap ka louvri.",
    "M\u0027ap mete l\u0027 chita, l\u0027ap tankou yon zegwi bwa yo f\u00E8 antre byen fon nan yon poto. Li pral s\u00E8vi yon lwanj pou fanmi papa l\u0027.",
    "Men, tout fanmi l\u0027, tout ti fanmi l\u0027 yo pral tounen yon chay tw\u00F2 lou pou li. Yo pral pandye nan kou l\u0027 tankou gode ak b\u00F2l ki pandye nan yon zegwi bwa.",
    "L\u00E8 sa a, men sa Sey\u00E8 a, Bondye ki gen tout pouvwa a di: Zegwi yo te f\u00E8 antre byen fon nan poto a pral rache. L\u0027ap soti, l\u0027ap tonbe at\u00E8, epi tout chay ki sou li a pral tonbe tou. Se Sey\u00E8 a ki di sa."
  ],
  [
    "Men yon mesaj pou lavil Tir: -Nou menm maren ki sou batiman Tasis yo, nou m\u00E8t plenn s\u00F2 nou! Lavil Tasis fini. Pa gen kay ank\u00F2, pa gen p\u00F2! Yo t\u0027ap tounen soti peyi Kitim l\u00E8 yo pran nouv\u00E8l la.",
    "Nou menm k\u00F2m\u00E8san Sidon yo, moun lak\u00F2t, nou pral rete men nan bouch. Nou te voye moun l\u00F2t b\u00F2 lanm\u00E8",
    "achte ble yo rek\u00F2lte b\u00F2 larivy\u00E8 Nil nan peyi Lejip la, apre sa pou nou mache vann li av\u00E8k gwo benefis. Nou t\u0027ap f\u00E8 k\u00F2m\u00E8s ak tout peyi.",
    "Lavil Sidon, ou menm ki te yon si bon p\u00F2, yo pral f\u00E8 ou wont! Lanm\u00E8 a pale, li di konsa: Mwen pa janm gen pitit, mwen pa janm f\u00E8 pitit. Mwen pa janm gen pitit gason pou m\u0027 elve, ni pitit fi pou m\u0027 bay levasyon.",
    "L\u00E8 moun Lejip yo va pran nouv\u00E8l sa ki te rive lavil Tir, yo pral tranble nan kanson yo!",
    "Nou menm moun peyi Finisi, moun lak\u00F2t, trav\u00E8se l\u00F2t b\u00F2 lanm\u00E8. Al nan peyi Tasis. Nou m\u00E8t plenn s\u00F2 nou!",
    "Lavil sa a, se pa lavil kote moun te toujou ap f\u00E8 f\u00E8t la? Se pa yon lavil ki la depi nan tan lontan? Se pa lavil ki te konn voye yon koloni moun pa l\u0027 yo al tabli nan peyi l\u00F2t b\u00F2 lanm\u00E8 pou chita pouvwa li plis?",
    "Se lavil Tir wa a te chita ap nonmen ch\u00E8f. Tout k\u00F2m\u00E8san li yo, se gwo ch\u00E8f yo te ye. Negosyan l\u0027 yo menm, se moun yo te respekte toupatou sou lat\u00E8. Kil\u00E8s ki te pran desizyon f\u00E8 lavil Tir la sa?",
    "Se Sey\u00E8 ki gen tout pouvwa a ki te pran desizyon sa a. Li f\u00E8 sa pou kraze l\u00F2g\u00E8y yo te genyen pou tout b\u00E8l bagay yo te f\u00E8, pou l\u0027 te ka trennen tout grann\u00E8g peyi a nan labou.",
    "Nou menm moun li yo ki nan peyi Tasis, pito nou travay t\u00E8 nou tankou moun b\u00F2 larivy\u00E8 Nil yo. Pa gen moun pou pwoteje nou ank\u00F2.",
    "Sey\u00E8 a te lonje men l\u0027 anwo lanm\u00E8 a. Li te jete wa ki t\u0027ap gouv\u00E8nen yo a. Li te bay l\u00F2d pou yo detwi tout p\u00F2 moun Finisi yo te gen nan peyi Kanaran.",
    "Li di: -Nou menm, moun lavil Siyon, nou pa nan f\u00E8 f\u00E8t ank\u00F2! Nou tankou yon jenn fi yo ta f\u00E8 kadejak sou li. Nou m\u00E8t leve, trav\u00E8se l\u00F2t b\u00F2 lanm\u00E8. Al nan peyi Kitim. Menm la, yo p\u0027ap kite nou an repo.",
    "Gade peyi Tir la! Se pa moun Lasiri yo ki te lage l\u0027 nan men b\u00E8t nan bwa yo. Se moun Babil\u00F2n yo ki te f\u00E8 sa. Se yo ki te bati f\u00F2 won byen wo pou s\u00E8nen peyi a. Yo kraze tout f\u00F2 lavil Tir yo. Yo f\u00E8 yo tounen mazi.",
    "Nou menm maren ki sou batiman Tasis yo, nou m\u00E8t plenn s\u00F2 nou, paske yo detwi gwo p\u00F2 nou an!",
    "Yon l\u00E8 ap rive, yo pral bliye lavil Tir pandan swasanndizan, laj yon wa rive genyen anvan li mouri. Men, apre swasanndizan sa yo, lavil Tir pral tankou jenn\u00E8s yo pale nan chante a:",
    "Pran gita ou! Mache nan tout lavil la! Ou menm, jenn\u00E8s yo te bliye a! Jwe b\u00E8l mizik, chante b\u00E8l chante ou yo ank\u00F2 pou yo ka chonje ou!",
    "Wi, apre swasanndizan, Sey\u00E8 a va kite lavil Tir reprann menm vye k\u00F2m\u00E8s li a. Lavil Tir pral lage k\u00F2 l\u0027 nan f\u00E8 bagay derespektan ank\u00F2, li pral nan f\u00E8 dez\u00F2d ak tout ch\u00E8f k\u0027ap gouv\u00E8nen toupatou sou lat\u00E8.",
    "Men, y\u0027ap pran lajan y\u0027ap ba li a ansanm ak benefis l\u0027ap f\u00E8 nan k\u00F2m\u00E8s sal li a, y\u0027ap mete yo apa pou Sey\u00E8 a. Li p\u0027ap ka ranmase yo pou l\u0027 sere. Se moun k\u0027ap s\u00E8vi Sey\u00E8 a ki pral s\u00E8vi ak lajan sa a pou achte manje plen vant yo ak b\u00E8l rad pou mete sou yo."
  ],
  [
    "Sey\u00E8 a pral souke t\u00E8 a, li pral ravaje l\u0027. Li pral boulv\u00E8se l\u0027. Tout moun ki rete sou t\u00E8 a pral kouri gaye toupatou.",
    "Tout moun pral pase, pr\u00E8t yo kou moun nan p\u00E8p la, esklav yo kou m\u00E8t yo, s\u00E8vant yo kou metr\u00E8s yo, sa k\u0027ap vann kou sa k\u0027ap achte, sa k\u0027ap bay ponya kou sa k\u0027ap pran ponya, sa k\u0027ap bay kredi kou sa k\u0027ap pran kredi.",
    "Yo pral ravaje tout t\u00E8 a, yo pral piye tout bagay. Sey\u00E8 a fin pale, se sa ki pou rive.",
    "Tout moun sou lat\u00E8 nan lapenn. Yo pa kapab ank\u00F2. P\u00E8p la ap plenn, y\u0027ap deperi. Ch\u00E8f yo ap plenn ansanm ak r\u00E8s p\u00E8p la.",
    "Moun yo pa respekte peyi Bondye a. Yo pa koute l\u00F2d Bondye ba yo. Yo derefize f\u00E8 sa l\u0027 te mande yo f\u00E8 a, yo derefize obeyi k\u00F2mandman Bondye yo. Yo pa kenbe kontra li te f\u00E8 ak yo pou tout tan an.",
    "Se pout\u00E8t sa madichon ap fini ak lat\u00E8: moun ki rete sou lat\u00E8 ap peye pou sa yo te f\u00E8 ki mal. Y\u0027ap deperi grenn pa grenn. Se yon ti ponyen ki rete.",
    "Pye rezen yo ap fennen. Ou pa ka jwenn diven. Tout moun ki te konn f\u00E8 f\u00E8t yo ap plenn.",
    "Yo pa bat tanbou ank\u00F2. Pa gen gwo f\u00E8t ank\u00F2. Yo pa jwe gita ank\u00F2.",
    "Nanpwen chante ank\u00F2 l\u00E8 y\u0027ap bw\u00E8 diven. Gw\u00F2g vin anm\u00E8 nan bouch gw\u00F2gmann yo.",
    "Pa gen moun nan lavil la. Yo kite kay yo ap tonbe. Tout p\u00F2t kay f\u00E8men, moun pa antre la ank\u00F2.",
    "Nan tout lari moun ap rele paske nanpwen diven ank\u00F2. Pa gen f\u00E8t rejwisans ank\u00F2. Nanpwen k\u00E8 kontan nan peyi a.",
    "Lavil la ap fini, ata p\u00F2tay yo fin kraze.",
    "Se konsa sa pral ye nan tout peyi sou lat\u00E8. Se va tankou apre rek\u00F2t l\u00E8 y\u0027ap gole d\u00E8nye oliv ki rete nan pye oliv yo, l\u00E8 y\u0027ap f\u00E8 grapyay apre rek\u00F2t rezen an.",
    "Sa ki chape yo pral rele, yo pral chante byen f\u00F2 ak k\u00E8 kontan. Y\u0027ap rete b\u00F2 sol\u00E8y kouche a, yo pral di jan Sey\u00E8 a gen pouvwa.",
    "Konsa tou, moun ki rete b\u00F2 sol\u00E8y leve pral f\u00E8 lwanj Sey\u00E8 a. Moun ki rete sou zile nan lanm\u00E8 a pral f\u00E8 chante pou Sey\u00E8 a, Bondye p\u00E8p Izray\u00E8l la.",
    "Byen lwen nan d\u00E8nye bout lat\u00E8, nou tande y\u0027ap chante, y\u0027ap f\u00E8 lwanj pou moun ki mache dwat yo. Men mwen menm, mwen di: Pa gen rechap pou mwen! Pa gen chape pou mwen! Gade nan kisa m\u0027 ye! Tr\u00E8t yo ap trayi moun toujou! Chak jou y\u0027ap trayi moun pi r\u00E8d!",
    "Nou menm ki rete sou lat\u00E8, se k\u00E8 sere, se gwo twou, se p\u00E8len ki pare pou nou!",
    "Moun k\u0027ap kouri l\u00E8 y\u0027a tande r\u00E8l moun ki p\u00E8 yo pral tonbe nan twou. Moun k\u0027ap moute soti nan twou pral pran nan p\u00E8len. Paske gwo lapli a pral tonbe sot nan sy\u00E8l la. Fondasyon lat\u00E8 pral pran tranble.",
    "Lat\u00E8 pral fann, l\u0027ap pete f\u00E8 miy\u00E8t moso. L\u0027ap tranble, l\u0027ap souke tout k\u00F2 l\u0027.",
    "Lat\u00E8 pral balanse tankou moun sou. Li pral souke tankou yon ti joupa l\u00E8 van ap soufle f\u00F2. Peche l\u00E8z\u00F2m yo peze lou sou li: l\u0027ap tonbe, li p\u0027ap janm ka leve ank\u00F2.",
    "Jou sa a, Sey\u00E8 a pral pini zanj yo ki anwo nan sy\u00E8l la, l\u0027ap pini tout ch\u00E8f k\u0027ap gouv\u00E8nen sou lat\u00E8.",
    "L\u0027ap mete yo ansanm nan prizon nan yon tonm. L\u0027ap f\u00E8men yo nan kacho. Apre yon bon tan, l\u0027ap pini yo.",
    "lalin lan pral vin tou nwa. Sol\u00E8y la p\u0027ap klere ank\u00F2, paske Sey\u00E8 ki gen tout pouvwa a pral s\u00E8l wa. Li pral gouv\u00E8nen nan lavil Jerizal\u00E8m sou t\u00E8t m\u00F2n Siyon an. Tout ch\u00E8f fanmi p\u00E8p li a pral w\u00E8 gwo pouvwa li."
  ],
  [
    "Sey\u00E8, se ou ki Bondye mwen! M\u0027a di jan ou gen gwo pouvwa, m\u0027a f\u00E8 lwanj ou! Ou f\u00E8 anpil b\u00E8l bagay. Plan travay ou te f\u00E8 nan t\u00E8t ou depi lontan an, ou reyalize l\u0027 n\u00E8t, jan ou te vle l\u0027 la.",
    "Ou f\u00E8 tout lavil tounen pil w\u00F2ch, lavil ki te gen gwo ranpa tounen vye kay kraze. Sitad\u00E8l l\u00E8nmi yo te bati a dispar\u00E8t. Yo p\u0027ap janm ka rebati l\u0027 ank\u00F2.",
    "Se pout\u00E8t sa, moun gwo nasyon yo ap f\u00E8 lwanj ou. Lwijanboje ki rete nan lavil gwo peyi yo va gen krentif pou ou.",
    "Paske ou te s\u00E8vi pwoteksyon pou moun ki f\u00E8b, yon pwoteksyon pou malere l\u00E8 yo te nan tray. Se b\u00F2 kote ou yo pare lapli. Se anba lonbraj ou yo pare sol\u00E8y. L\u00E8 mechan yo move, yo tankou gwo lapli loraj k\u0027ap tonbe nan tan fredi.",
    "Yo tankou gwo sol\u00E8y k\u0027ap boule yon t\u00E8 s\u00E8k. Men, Sey\u00E8, ou kase fe l\u00E8nmi nou yo. Ou f\u00E8 tout mechan yo f\u00E8men bouch yo. Ou f\u00E8 yo fr\u00E8t tankou l\u00E8 gwo nwaj bare sol\u00E8y la nan sezon chal\u00E8.",
    "Sey\u00E8 ki gen tout pouvwa a pral f\u00E8 yon gwo f\u00E8t sou m\u00F2n Siyon an pou tout nasyon ki sou lat\u00E8, av\u00E8k b\u00E8l plat manje byen pare ak bonjan vyann gra. L\u0027ap s\u00E8vi bon kalite diven ki la depi lontan.",
    "Se sou m\u00F2n sa a li pral wete gwo vwal ki te sou t\u00E8t tout nasyon yo, vwal ki te ba yo k\u00E8 sere a.",
    "Sey\u00E8 a pral f\u00E8 pa janm gen lanm\u00F2 ank\u00F2. Li pral siye dlo nan je tout moun. Li pral wete lawont sa a ki te sou p\u00E8p li a toupatou sou lat\u00E8. Se Sey\u00E8 a menm ki di sa!",
    "Jou sa a, tout moun va di: Se li menm ki Bondye nou. Nou te mete tout espwa nou nan li. Li delivre nou! Se li menm ki Sey\u00E8 a! Nou te mete konfyans nou nan li. Ann f\u00E8 k\u00E8 nou kontan. Ann f\u00E8 f\u00E8t, paske li delivre nou.",
    "Sey\u00E8 a ap pwoteje m\u00F2n Siyon an. Men, l\u0027ap pilonnen moun peyi Moab yo anba pye l\u0027, menm jan yo pilonnen pay nan labou pak b\u00E8t.",
    "Nan mitan labou a, y\u0027a lonje bra yo tankou si yo ta vle naje soti. Men Sey\u00E8 a pral kraze l\u00F2g\u00E8y yo, l\u0027ap def\u00E8t tou sa yo te f\u00E8 ak men yo.",
    "L\u0027ap kraze gwo ranpa byen wo yo te bati sou miray yo, l\u0027ap jete yo plat at\u00E8, l\u0027ap f\u00E8 yo tounen pousy\u00E8."
  ],
  [
    "Jou sa a, p\u00E8p la va chante kantik sa a nan peyi Jida: -Koulye a, nou gen yon lavil ki byen pwoteje! Bondye bati gwo miray ak ranpa pou l\u0027 delivre nou.",
    "Louvri p\u00F2tay lavil yo! Kite nasyon ki toujou kenbe paw\u00F2l li ak Bondye a, nasyon ki f\u00E8 sa ki dwat devan Bondye a antre.",
    "Ou menm, Bondye, w\u0027ap ba yo k\u00E8 poze! Moun ki toujou kenbe pwom\u00E8s yo, wi, w\u0027ap ba yo k\u00E8 poze, paske yo mete konfyans yo nan ou!",
    "Mete konfyans nou nan Bondye pou tout tan paske Sey\u00E8 a ap toujou la pou pwoteje nou.",
    "Li f\u00E8 moun ki te gen gwo lide nan k\u00E8 yo bese t\u00E8t yo byen ba. L\u0027a kraze gwo lavil yo te bati pou pwoteje yo a, li demoli l\u0027 n\u00E8t rat\u00E8.",
    "P\u00F2v yo ak malere yo ap foule l\u0027 anba pye yo!",
    "Sey\u00E8, ou f\u00E8 chemen an dous pou moun k\u0027ap mache dwat, ou louvri yon b\u00E8l chemen plat pou yo.",
    "Nou vle f\u00E8 volonte ou, nou konte sou ou. Se ou menm nou anvi w\u00E8! Se ou menm n\u0027ap chonje tout tan!",
    "Lannwit, se ou menm m\u0027ap chonje. Lide m\u0027 ap travay sou ou. Paske l\u00E8 w\u0027ap jije sa k\u0027ap pase sou lat\u00E8 moun ki sou lat\u00E8 resi konnen sa ki rele jistis.",
    "Si yo f\u00E8 mechan yo gras se pa sa k\u0027ap f\u00E8 yo konnen sa ki rele jistis. Menm nan peyi kote moun ap mache dwat, y\u0027ap f\u00E8 sa ki mal. Yo derefize rekon\u00E8t pouvwa Bondye!",
    "Sey\u00E8, ou leve men ou pou pini l\u00E8nmi ou yo, yo pa w\u00E8 sa. F\u00E8 yo w\u00E8 jan ou renmen p\u00E8p ou a, epi y\u0027a wont. F\u00E8 dife ou pare pou l\u00E8nmi ou yo devore yo.",
    "Sey\u00E8, ou f\u00E8 nou viv ak k\u00E8 poze. Paske tou sa nou rive f\u00E8, se ou ki f\u00E8 l\u0027 pou nou!",
    "Sey\u00E8, Bondye nou an, gen l\u00F2t ch\u00E8f ki t\u0027ap dirije nou. Men, se ou menm s\u00E8l ki m\u00E8t nou, se ou menm s\u00E8l n\u0027ap s\u00E8vi!",
    "Sa ki mouri yo mouri n\u00E8t, lespri yo p\u0027ap leve ank\u00F2. Paske, ou pini yo, ou dispar\u00E8t yo. Ou f\u00E8 pa gen moun k\u0027ap chonje yo ank\u00F2.",
    "Sey\u00E8, ou f\u00E8 nasyon nou an vin pi plis. Ou f\u00E8 l\u0027 vin pi plis, ou laji fwonty\u00E8 peyi a. Sa f\u00E8 moun w\u00E8 jan ou gen pouvwa.",
    "Sey\u00E8, l\u00E8 p\u00E8p la te nan tray, se ou menm yo te vin jwenn. L\u00E8 ou t\u0027ap pini yo, yo te gen k\u00E8 sere, se nan pye ou yo t\u0027ap lapriy\u00E8.",
    "Sey\u00E8, nou t\u0027ap rele nan pye ou, tankou yon fanm ansent ki pr\u00E8t pou akouche, k\u0027ap t\u00F2de, k\u0027ap rele l\u00E8 tranche a pran l\u0027.",
    "Li nan lapenn, l\u0027ap t\u00F2de anba doul\u00E8. Men, l\u00E8 pou l\u0027 akouche, li pa f\u00E8 anyen. Konsa tou, nou te nan lapenn, men, peyi a pa rive sove. Moun ki pou rete nan peyi a pa rive f\u00E8t.",
    "Moun pa ou yo ki te mouri pral leve vivan ank\u00F2. Kadav yo pral leve mache. Nou menm ki te anba t\u00E8, leve non! Chante ak k\u00E8 kontan. Menm jan lawouze rafrechi lat\u00E8, se konsa Sey\u00E8 a pral f\u00E8 sa ki te mouri depi lontan yo leve vivan ank\u00F2.",
    "Ale non, p\u00E8p mwen an! Antre lakay nou. F\u00E8men p\u00F2t d\u00E8y\u00E8 nou. Kache k\u00F2 nou pou yon ti tan, jouk k\u00F2l\u00E8 Bondye a va fin pase.",
    "Sey\u00E8 a ap met dey\u00F2, li pral pini mezi moun sou lat\u00E8 ki f\u00E8 krim. Yo pral devwale tout krim yo te f\u00E8 an kach\u00E8t. Yo pral dekouvri kadav tout moun yo te touye."
  ],
  [
    "Jou sa a, Sey\u00E8 a pral pran gwo nepe li a ki byen file, byen solid, li pral s\u00E8vi av\u00E8 l\u0027 pou l\u0027 pini levyatan an, gwo koul\u00E8v ki konn kouri kache a, gwo koul\u00E8v ki konn t\u00F2de k\u00F2 l\u0027 la. L\u0027ap touye dragon k\u0027ap viv nan lanm\u00E8 a.",
    "Jou sa a, y\u0027a chante yon chante sou jaden rezen k\u0027ap bay bon diven an.",
    "Se mwen menm, Sey\u00E8 a, k\u0027ap okipe jaden an. Se chak l\u00E8 m\u0027ap wouze l\u0027. Lajounen kou lannwit m\u0027ap veye l\u0027, pou pesonn pa f\u00E8 l\u0027 anyen.",
    "Mwen pa fache av\u00E8 l\u0027 ank\u00F2. Si mwen jwenn pikan ak move raje ladan l\u0027, m\u0027a rache yo. M\u0027a sanble yo, m\u0027a boule yo nan dife.",
    "Men, si l\u00E8nmi p\u00E8p mwen an vle pou m\u0027 pwoteje yo, se pou yo vin f\u00E8 lap\u00E8 ak mwen. Wi, se pou yo vin f\u00E8 lap\u00E8 ak mwen.",
    "Nan jou k\u0027ap vini yo, fanmi Jak\u00F2b la pral pouse rasin ank\u00F2, p\u00E8p Izray\u00E8l la pral boujonnen, li pral f\u00E8 fl\u00E8. Li pral kouvri lat\u00E8 ak donn l\u0027ap bay.",
    "Sey\u00E8 a pa t\u0027 pini l\u0027 menm jan li te pini l\u00E8nmi l\u0027 yo. Li pa t\u0027 touye moun li yo menm jan li te touye moun ki t\u0027ap ansasinen l\u0027 yo.",
    "Pou l\u0027 te pini p\u00E8p la, li mete yo dey\u00F2 nan peyi a, li f\u00E8 dep\u00F2te yo, li voye yon move van soti nan l\u00E8s pote yo ale.",
    "Men, pou l\u0027 padonnen peche p\u00E8p Izray\u00E8l la, se pou tout w\u00F2ch lot\u00E8l zid\u00F2l yo tounen pousy\u00E8 lacho, se pou yo kraze tout estati zid\u00F2l yo ansanm ak lot\u00E8l kote yo boule lansan pou yo. Se konsa li p\u0027ap f\u00E8 yo peye pou sa yo f\u00E8 a.",
    "Lavil ki te gen gwo ranpa ap fin kraze. Pa gen moun ki rete la ank\u00F2. Lavil la tounen yon savann. Se la jenn b\u00E8f vin rete, se la yo manje, se la yo kouche. Y\u0027ap manje d\u00E8nye ti pous raje.",
    "Branch bwa yo cheche, yo kase. Medam yo ranmase yo pou f\u00E8 dife. Paske p\u00E8p la pa t\u0027 konprann anyen, Bondye ki te kreye l\u0027 la p\u0027ap gen pitye pou li. Bondye ki te f\u00E8 l\u0027 la p\u0027ap f\u00E8 l\u0027 gras.",
    "Jou sa a, tankou l\u00E8 y\u0027ap bat pwa sou glasi, se Sey\u00E8 a menm ki pral jije tout moun nan peyi a, depi b\u00F2 larivy\u00E8 Lefrat la jouk ravin ki sou fwonty\u00E8 ak peyi Lejip la. Apre sa, nou menm pitit Izray\u00E8l yo, l\u0027ap ranmase nou grenn pa grenn, tankou l\u00E8 y\u0027ap ranmase grenn pwa sou glasi.",
    "Wi, jou sa a, y\u0027a k\u00F2nen gwo twonp\u00E8t la. Tout moun ki t\u0027ap deperi nan peyi Lasiri, tout moun yo te dep\u00F2te nan peyi Lejip yo pral tounen lakay yo. Y\u0027ap vin adore Sey\u00E8 a sou m\u00F2n ki apa pou li a, nan lavil Jerizal\u00E8m."
  ],
  [
    "Madichon pou gw\u00F2gmann ki alat\u00E8t peyi Efrayim lan! Pouvwa yo ap fini tankou b\u00E8l fl\u00E8 ki te nan kouw\u00F2n yo te mete sou t\u00E8t yo a. Madichon pou b\u00E8l kapital k\u0027ap deperi sou t\u00E8t m\u00F2n kote li dominen bon venn t\u00E8 ki nan plenn lan! Madichon pou nou tout ki anba gw\u00F2g nou!",
    "Sey\u00E8 a gen yon moun ki gen f\u00F2s, yon moun ki gen pouvwa pou f\u00E8 travay la pou li. L\u0027ap vini tankou yon gwo lapli k\u0027ap tonbe f\u00F2s av\u00E8s, k\u0027ap f\u00E8 dlo moute anvayi toupatou. L\u0027ap pran tout bagay nan men l\u0027, l\u0027ap leve yo. l\u0027ap fese yo at\u00E8.",
    "Li pral pilonnen anba pye li sa ki te f\u00E8 l\u00F2g\u00E8y gw\u00F2gmann yo, ch\u00E8f peyi Efrayim yo.",
    "B\u00E8l kapital ch\u00E8f sa yo pral fini kraze sou t\u00E8t m\u00F2n kote l\u0027ap donminen sou bon venn t\u00E8 ki nan fon an. Enben, yo pral dispar\u00E8t tankou premye fig frans mi ki par\u00E8t nan sezon an. W\u00E8 yon moun w\u00E8 l\u0027, l\u0027ap pran l\u0027, l\u0027ap manje l\u0027.",
    "Jou sa a, Sey\u00E8 ki gen tout pouvwa a pral tankou yon b\u00E8l kouw\u00F2n fl\u00E8 pou r\u00E8s moun ki pa mouri yo, yon b\u00E8l kouw\u00F2n dyaman pou sa ki chape yo.",
    "L\u0027a f\u00E8 moun ki chita nan tribinal yo gen bon konprann pou yo pa f\u00E8 lenjistis. L\u0027ap bay s\u00F2lda yo f\u00F2s pou yo ka kilbite l\u00E8nmi yo l\u00F2t b\u00F2 p\u00F2tay lavil la.",
    "Ata pwof\u00E8t yo ak pr\u00E8t yo, yo sit\u00E8lman sou, y\u0027ap titibe. Yo sit\u00E8lman bw\u00E8 diven ak gwo gw\u00F2g f\u00F2, y\u0027ap di betiz, y\u0027ap depale. Pwof\u00E8t yo tw\u00F2 sou pou yo konprann anyen nan vizyon Bondye ap f\u00E8 yo w\u00E8. Pr\u00E8t yo ap depale, yo pa konn sa pou yo di l\u00E8 moun vin mete yon ka devan yo.",
    "Yo vonmi sal tout tab kote yo chita a. Pa gen yon ti kote ki pa sal.",
    "Y\u0027ap pale sou mwen, y\u0027ap di: Ki moun l\u0027ap moutre tout bagay sa yo? Ki moun l\u0027ap f\u00E8 konprann sa Bondye f\u00E8 l\u0027 konnen an? Gen l\u00E8 se pou timoun ki f\u00E8k sevre, timoun ki f\u00E8k kite tete?",
    "Tankou pwofes\u00E8 lek\u00F2l, l\u0027ap repete l\u00E8t apre l\u00E8t, liy apre liy, leson apre leson.",
    "Si yo pa koute m\u0027, Bondye pral voye yon bann moun k\u0027ap pale yon l\u00F2t lang yo p\u0027ap konprann menm pou pale ak yo.",
    "Se li menm ki te ban nou yon kote pou n\u0027 poze k\u00F2 nou, yon peyi kote tout moun ki bouke ka jwenn kanpo, yon peyi kote moun ka viv ak k\u00E8 poze, men nou derefize koute.",
    "Se pout\u00E8t sa, Sey\u00E8 a pral pale ak nou, l\u0027ap repete l\u00E8t apre l\u00E8t, liy apre liy, leson apre leson. L\u00E8 sa a, n\u0027a pral bite, nou pral tonbe sou d\u00E8y\u00E8, nou pral kase pye nou, nou pral pran nan p\u00E8len, y\u0027ap f\u00E8 nou prizonye.",
    "Se pout\u00E8t sa, nou menm bann awogan ki chita lavil Jerizal\u00E8m pou gouv\u00E8nen p\u00E8p sa a, koute sa Sey\u00E8 a di nou:",
    "-N\u0027ap f\u00E8 grandiz\u00E8 deske nou te pase kontra av\u00E8k lanm\u00F2, nou te siyen papye ak ch\u00E8f peyi kote m\u00F2 yo ye a. N\u0027ap plede di l\u00E8 mal\u00E8 a va rive li p\u0027ap tonbe sou nou, paske av\u00E8k f\u00F2s manti nou jwenn kote pou n\u0027 kache, av\u00E8k f\u00F2s plan nou maske k\u00F2 nou.",
    "Se pout\u00E8t sa, koulye a, men sa Sey\u00E8 a di: Gade! Se mwen menm menm k\u0027ap mete yon fondasyon byen f\u00E8m, byen solid nan lavil Siyon an. Nan kwen fondasyon an, m\u0027ap mete yon gwo w\u00F2ch py\u00E8 byen chita. Sou li m\u0027ap make: moun ki gen konfyans nan Bondye p\u0027ap janm gen k\u00E8 sote.",
    "Jistis, se va m\u00E8t k\u0027ap s\u00E8vi pou mezire fondasyon an. Seriozite, se va nivo k\u0027ap s\u00E8vi pou mete l\u0027 nivo. Men, gwo van lagr\u00E8l la pral kraze kach\u00E8t mant\u00F2 yo. Dlo inondasyon an pral bwote kachkach nou yo pote ale.",
    "Li pral kraze kontra nou te pase av\u00E8k lanm\u00F2 a. Li pral chire papye nou te siyen av\u00E8k ch\u00E8f peyi kote m\u00F2 yo ye a. L\u00E8 mal\u00E8 a vini, l\u0027a kraze nou.",
    "Mal\u00E8 a ap pase sou nou chak maten. N\u0027a gen pou n\u0027 sip\u00F2te l\u0027 lajounen kou lannwit. Chak mesaj Bondye va f\u00E8 yo konnen va ba yo sezisman.",
    "Jan paw\u00F2l la di a, n\u0027ap tankou moun k\u0027ap chache kouche sou yon kabann tw\u00F2 kout pou yo, anba yon lenn ki manke laj\u00E8.",
    "Paske Sey\u00E8 a pral leve kanpe jan l\u0027 te f\u00E8 l\u0027 sou m\u00F2n Perazim lan, li pral souke k\u00F2 l\u0027 jan l\u0027 te f\u00E8 l\u0027 nan plenn Gabawon an, pou l\u0027 f\u00E8 sa li vle f\u00E8 a, bagay nou pa ta janm kw\u00E8, pou l\u0027 fin f\u00E8 travay li, travay nou pa ka konprann.",
    "Koulye a, piga nou pase paw\u00F2l mwen yo nan betiz pou yo pa mare nou nan k\u00F2d pi r\u00E8d toujou. Paske, Sey\u00E8 ki gen tout pouvwa a f\u00E8 m\u0027 konnen li fin pran desizyon l\u0027 pou l\u0027 detwi tout peyi a. Li p\u0027ap chanje lide.",
    "Pare z\u00F2r\u00E8y nou! Tande sa m\u0027ap di nou! Koute byen paw\u00F2l k\u0027ap soti nan bouch mwen!",
    "Yon moun k\u0027ap travay t\u00E8 p\u0027ap janm pase tout tan l\u0027 ap raboure, ap kraze bit, ap pare t\u00E8 pou plante.",
    "Rive yon l\u00E8, l\u00E8 li fin bat t\u00E8 a, l\u0027ap simen grenn tankou lanni ak kann\u00E8l. Apre sa, l\u0027ap plante ble, pitimi ak l\u00F2j. L\u00E8fini, sou lizy\u00E8 jaden an li gen dwa simen l\u00F2t grenn tankou pwa chouk.",
    "Li konn sa pou l\u0027 f\u00E8, paske se Bondye menm ki moutre l\u0027 sa pou l\u0027 f\u00E8.",
    "Yo pa janm s\u00E8vi ak woulo pou degrennen lanni osinon kann\u00E8l. Men, se av\u00E8k yon bout bwa yo bat pitimi ak pwa.",
    "L\u00E8 y\u0027ap bat ble a pou degrennen l\u0027, yo pa bat li san rete. Yo konnen jan pou yo f\u00E8 woulo a pase sou ble a san yo pa kraze grenn yo.",
    "Tout konesans sa a se nan Bondye ki gen tout pouvwa a li soti. Plan travay li se b\u00E8l bagay. Li bay bon kons\u00E8y, li gen anpil bon konprann."
  ],
  [
    "Mwen w\u00E8 mal\u00E8 pou lot\u00E8l Bondye a, lavil Jerizal\u00E8m! Mwen w\u00E8 mal\u00E8 pou lavil kote David te moute kan li an. Kite ennan, dezan konsa pase, kite tout f\u00E8t yo fin pase,",
    "Sey\u00E8 a pral voye yon s\u00E8l lafliksyon sou lot\u00E8l Bondye a. Moun pral rele, yo pral plenn. Lavil la pral tounen yon lot\u00E8l Bondye tout bon kote y\u0027ap ofri b\u00E8t yo touye pou li.",
    "Bondye pral atake lavil la tankou David te f\u00E8 l\u0027 la. Li pral s\u00E8nen l\u0027 ak s\u00F2lda. L\u0027ap f\u00E8men l\u0027 toupatou.",
    "Lavil Jerizal\u00E8m pral tankou yon moun anba t\u00E8 k\u0027ap pale. Pousy\u00E8 t\u00E8 ap toufe paw\u00F2l nan bouch li. Antan li anba t\u00E8 a, l\u0027ap pale tankou yon zonbi ak yon vwa nan nen tou f\u00E8b!",
    "Men, tout l\u00E8nmi ou yo pral gaye tankou pousy\u00E8 nan van. Tout kantite moun ki t\u0027ap f\u00E8 ou pase tray yo pral dispar\u00E8t tankou pay van ap bwote. W\u0027ap rete konsa,",
    "Sey\u00E8 ki gen tout pouvwa a ap par\u00E8t sou ou, av\u00E8k gwo van loraj, tranblemannt\u00E8, ak yon pak\u00E8t gwo bri, av\u00E8k sikl\u00F2n, van tanp\u00E8t ak gwo flanm dife k\u0027ap boule.",
    "L\u00E8 sa a, tout bann moun l\u00F2t nasyon yo ki t\u0027ap f\u00E8 lag\u00E8 av\u00E8k lot\u00E8l Bondye a, tout gwo lame ki te anvayi peyi a, ki te s\u00E8nen lavil la, ki t\u0027ap toufounen l\u0027 kote l\u0027 te ye a, yo tout yo pral dispar\u00E8t tankou yon move r\u00E8v ou t\u0027ap f\u00E8, tankou yon vizyon w\u0027ap f\u00E8 nan mitan lannwit.",
    "Wi, tout bann moun l\u00F2t nasyon yo ki t\u0027ap f\u00E8 lag\u00E8 ak lavil Jerizal\u00E8m sou m\u00F2n Siyon an, y\u0027ap tankou yon moun k\u0027ap mouri grangou epi ki reve l\u0027ap manje. Men, l\u00E8 li leve, li grangou pi r\u00E8d. Osinon, tankou yon moun k\u0027ap mouri swaf dlo, li reve l\u0027ap bw\u00E8 dlo. Men, l\u00E8 li leve, li tou f\u00E8b, li swaf dlo pi r\u00E8d.",
    "Nou pral sezi, nou pral rete b\u00E8b\u00E8! F\u00E8men je nou pou nou pa w\u00E8! Nou pral sou, san nou pa menm bw\u00E8. N\u0027ap titibe san nou pa pran yon gout gw\u00F2g!",
    "Paske Sey\u00E8 a f\u00E8 nou anvi d\u00F2mi. Li f\u00E8 je nou vin lou. Pwof\u00E8t yo, se je p\u00E8p la yo ye! Li kouvri t\u00E8t nou. Divin\u00F2 yo, se t\u00E8t p\u00E8p la yo ye.",
    "Nou pa ka konprann tou sa Bondye f\u00E8 nou konnen la a. Y\u0027ap tankou yon liv yo sele. Si nou pote l\u0027 bay yon moun ki konn li pou nou mande l\u0027 li l\u0027 pou nou, l\u0027ap reponn nou li pa kapab, paske liv la sele.",
    "L\u00E8 ou pote l\u0027 bay yon moun ki pa konn li pou ou mande l\u0027 li l\u0027 pou ou, l\u0027ap reponn ou li pa konn li.",
    "Sey\u00E8 a di: -L\u00E8 moun sa yo ap f\u00E8 s\u00E8vis pou mwen, se paw\u00F2l nan bouch! Y\u0027ap louvri bouch yo pou f\u00E8 lwanj mwen, men lespri yo byen lwen. Si y\u0027ap mache di yo gen krentif pou mwen, se paw\u00F2l granmoun lontan moutre yo y\u0027ap repete l\u00E8 konsa.",
    "Se pout\u00E8t sa, mwen pral f\u00E8 yon l\u00F2t seri m\u00E8v\u00E8y ak mirak devan je yo. Mwen pral detounen bon konprann moun save yo. Moun lespri yo ak tout konesans yo p\u0027ap konprann anyen.",
    "Madichon pou moun k\u0027ap kache Sey\u00E8 a sa yo gen lide f\u00E8! Y\u0027ap f\u00E8 plan yo an kach\u00E8t. Y\u0027ap di pa gen moun ki w\u00E8 yo. Pa gen moun k\u0027ap konnen sa y\u0027ap f\u00E8.",
    "Nou vire tout bagay lanv\u00E8! Kil\u00E8s ki pi konsekan, moun k\u0027ap f\u00E8 krich yo osinon t\u00E8 wouj la? Eske bagay yon nonm f\u00E8 ka di moun ki f\u00E8 l\u0027 la se pa ou ki f\u00E8 m\u0027? Eske yon krich ka di moun ki f\u00E8 l\u0027 la se moun s\u00F2t ou ye?",
    "Anvan nou bat je nou, rakbwa peyi Liban tounen jaden, jaden tounen rakbwa.",
    "Jou sa a, moun soud\u00E8 yo va tande paw\u00F2l y\u0027ap li nan liv. Av\u00E8g yo ki t\u0027ap viv nan f\u00E8nwa va louvri je yo, y\u0027a w\u00E8.",
    "Sey\u00E8 a va f\u00E8 tipitit yo gen k\u00E8 kontan ank\u00F2. Bondye p\u00E8p Izray\u00E8l la, li menm ki yon Bondye apa, va f\u00E8 malere yo danse t\u00E8lman y\u0027a kontan.",
    "Paske lwijanboje a pral jwenn ak bout li. Moun ki t\u0027ap pase Bondye nan betiz la pral dispar\u00E8t. Yo pral fini ak tout moun ki t\u0027ap chache okazyon pou f\u00E8 sa ki mal,",
    "moun k\u0027ap f\u00E8 inonsan peye pou koupab, moun k\u0027ap antrave travay jij yo nan tribinal, moun k\u0027ap bay manti pou moun serye pa jwenn jistis.",
    "Se pout\u00E8t sa, koulye a, men sa Bondye p\u00E8p Izray\u00E8l la, Bondye ki te delivre Abraram lan, di: Moun Jak\u00F2b yo p\u0027ap janm wont ank\u00F2. Figi yo p\u0027ap dekonpoze ank\u00F2.",
    "L\u00E8 y\u0027a w\u00E8 pitit mwen menm m\u0027ap ba yo nan k\u00F2 kay yo, y\u0027a rekon\u00E8t se yon Bondye apa mwen ye. Y\u0027a rekon\u00E8t Bondye fanmi Jak\u00F2b la se yon Bondye apa. Y\u0027a respekte m\u0027, y\u0027a genyen m\u0027 krentif.",
    "Moun ki te p\u00E8di t\u00E8t yo va rive gen bon konprann. Moun ki te toujou ap bougonnen yo va kontan aprann nan men mwen."
  ],
  [
    "Men sa Sey\u00E8 a di: -Madichon pou pitit mwen yo k\u0027ap f\u00E8 t\u00E8t di ak mwen! Nan tou sa y\u0027ap f\u00E8, se pw\u00F2p lide yo y\u0027ap swiv, se pa lide pa m\u0027. Y\u0027ap siyen l\u00F2t kontra, atout mwen di yo non. Y\u0027ap f\u00E8 peche sou peche.",
    "Yo desann al nan peyi Lejip san yo pa mande m\u0027 kons\u00E8y. Y\u0027 al mande farawon an pou l\u0027 pwoteje yo, y\u0027 al mete k\u00F2 yo anba z\u00E8l peyi Lejip.",
    "Men, farawon an p\u0027ap ka f\u00E8 anyen pou nou. Pwoteksyon peyi Lejip la ap tounen yon wont pou nou.",
    "Malgre delege yo gen tan rive lavil Zoan ak lavil An\u00E8s,",
    "p\u00E8p Jida a pral r\u00E8gr\u00E8t yo te janm mete konfyans yo nan yon p\u00E8p ki pa ka f\u00E8 anyen pou yo, yon nasyon ki pa ka ni ede yo ni pote yo sekou, yon nasyon k\u0027ap f\u00E8 yo wont, yon nasyon k\u0027ap ba yo desepsyon.",
    "Men yon mesaj Bondye bay sou b\u00E8t nan dez\u00E8 Neg\u00E8v yo: -Delege yo ap vwayaje nan yon peyi ki gen anpil danje, kote lyon ak manman lyon rete, kote gen move s\u00E8pan ak dragon az\u00E8l. Yo chaje bourik yo ak chamo yo av\u00E8k kado pou yon nasyon ki pa ka f\u00E8 anyen pou yo.",
    "Paske konkou Lejip ap ba yo a p\u0027ap s\u00E8vi yo anyen, paske li pa vo anyen, se pout\u00E8t sa mwen bay peyi a yon ti non. Mwen rele l\u0027: Dragon dan kase a.",
    "Sey\u00E8 a di m\u0027: -Koulye a al ekri sa moun sa yo ye a sou yon adwaz. Ekri l\u0027 nan yon woulo liv, pou sa ka toujou s\u00E8vi m\u0027 temwen kont yo pou tout tan tout tan.",
    "Yo toujou ap f\u00E8 t\u00E8t di ak Bondye. Se yon bann pitit ki toujou ap bay manti, ki pa vle koute l\u00F2d Bondye, Sey\u00E8 a.",
    "Y\u0027ap di divin\u00F2 yo: Pa di nou vizyon nou f\u00E8 yo. Y\u0027ap di pwof\u00E8t yo: Pa f\u00E8 nou konnen sa nou dwe f\u00E8. Di nou b\u00E8l paw\u00F2l dous k\u0027ap f\u00E8 nou plezi. Kite nou ak sa nou kw\u00E8 a.",
    "Wete k\u00F2 nou sou bon wout la! F\u00E8 sou kote! Pa vin pale nou sou Bondye p\u00E8p Izray\u00E8l la ki yon Bondye apa.",
    "Se pout\u00E8t sa, men sa Bondye p\u00E8p Izray\u00E8l la, Bondye apa a, ap di: Nou pa vle koute av\u00E8tisman m\u0027ap ban nou an. Nou pito met konfyans nou nan moun k\u0027ap f\u00E8 mechanste, nan moun k\u0027ap f\u00E8 bagay sou kote. Se sou yo nou apiye.",
    "Enben, se nou ki va pote chay la. Nou tankou yon miray ki make fann, tankou yon gwo miray byen wo ki gen yon pati ladan l\u0027 k\u0027ap souke, ki gonfle pr\u00E8t pou tonbe. N\u0027ap rete konsa, n\u0027ap tonbe anvan nou bat je nou.",
    "N\u0027ap tonbe an miy\u00E8t moso tankou kannari kraze. P\u0027ap menm gen yon moso ki ka s\u00E8vi pou ranmase chabon dife osinon pou al chache dlo nan sous.",
    "Men, Sey\u00E8 a, Bondye p\u00E8p Izray\u00E8l la, ki yon Bondye apa, te di p\u00E8p la: Tounen vin jwenn mwen, l\u00E8fini ret trankil, n\u0027a delivre. Ret dousman, met konfyans nou nan mwen. Se sa ki tout f\u00F2s nou. Men, nou pa t\u0027 vle.",
    "Men nou te pito di: Ann moute chwal nou kouri ale. Enben, ale! Ale non! Sove k\u00F2 nou! Nou te pito di: n\u0027a moute sou chwal ki konn kouri. Men tou, sa k\u0027ap kouri d\u00E8y\u00E8 nou yo pral kouri pi vit pase nou!",
    "L\u00E8 n\u0027a w\u00E8 yon s\u00E8l moun nan l\u00E8nmi yo, mil nan nou pral kraze rak. L\u00E8 n\u0027a w\u00E8 senk menm, se nou tout k\u0027ap kouri met dey\u00F2. S\u00E8l bagay k\u0027ap rete nan lame nou an, se va drapo n\u0027a kite kanpe sou t\u00E8t ti m\u00F2n lan.",
    "Men, Sey\u00E8 a ap tann l\u00E8 pou l\u0027 f\u00E8 nou gras. Li tou pare pou l\u0027 gen pitye pou nou, paske Sey\u00E8 a, se yon Bondye k\u0027ap toujou f\u00E8 sa ki byen! benediksyon pou moun ki mete konfyans yo nan li.",
    "Nou menm ki rete lavil Jerizal\u00E8m sou m\u00F2n Siyon an, nou p\u0027ap kriye ank\u00F2. Rele n\u0027a rele l\u0027, l\u0027a f\u00E8 nou gras. Tande l\u0027a tande nou, l\u0027ap reponn nou.",
    "Bondye va f\u00E8 nou manje kont miz\u00E8 nou, l\u0027a f\u00E8 nou pase kont tray nou, men l\u0027ap la pou l\u0027 moutre nou sa pou l\u0027 moutre nou an. N\u0027ap w\u00E8 l\u0027 ak de grenn je nou, nou p\u0027ap bezwen al chache l\u0027 ank\u00F2.",
    "Si nou chankre sou b\u00F2 dwat osinon sou b\u00F2 g\u00F2ch, n\u0027a tande yon vwa nan do nou k\u0027ap di nou: Men bon chemen an b\u00F2 isit. Se la a pou ou pase!",
    "N\u0027a pran estati zid\u00F2l nou yo ki kouvri ak ajan ansanm ak l\u00F2 sou tout k\u00F2 yo pou bagay k\u0027ap mete nou nan kondisyon pou nou pa ka s\u00E8vi Bondye, n\u0027ap voye yo jete tankou vye bagay sal, n\u0027a di yo: Soti devan je nou!",
    "L\u00E8 n\u0027a plante grenn nan jaden nou, Bondye va voye lapli pou l\u0027 f\u00E8 yo pouse. L\u0027a f\u00E8 t\u00E8 a bay manje k\u0027ap bon nan bouch nou, manje k\u0027ap ban nou f\u00F2s. N\u0027a gen kont kote pou nou mennen b\u00E8t nou yo al manje.",
    "Towo b\u00E8f ak bourik k\u0027ap s\u00E8vi pou travay t\u00E8 nou va jwenn bon manje pou yo manje, bon z\u00E8b sale y\u0027a vannen epi y\u0027a ranmase ak fouch mete nan depo.",
    "Jou y\u0027a kraze f\u00F2 l\u00E8nmi nou yo, jou y\u0027a masakre tout l\u00E8nmi nou yo, sous dlo pral pete nan tout gwo m\u00F2n, nan tout ti m\u00F2n koule desann.",
    "Jou Sey\u00E8 a pral mete renm\u00E8d sou kote ki te blese nan p\u00E8p la, jou l\u0027ap geri tout kote p\u00E8p la te blese a, lalin pral klere tankou sol\u00E8y, limy\u00E8 sol\u00E8y la menm pral s\u00E8t fwa pi klere, ou ta di limy\u00E8 s\u00E8t jou mete ansanm. Wi, tou sa pral rive jou Sey\u00E8 a.",
    "Pouvwa Bondye a pral vin soti byen lwen. Dife ak lafimen ap f\u00E8 w\u00E8 jan li move. L\u0027ap f\u00E8 k\u00F2l\u00E8, paw\u00F2l li yo tankou boukan dife nan raje.",
    "Li f\u00E8 van soufle, ou ta di yon ravin k\u0027ap desann, dlo li rive rabo. L\u0027ap boulv\u00E8se nasyon yo jouk li detwi yo, l\u0027ap detounen tout move lide yo te gen nan t\u00E8t yo.",
    "Men, nou menm p\u00E8p Bondye a, nou pral chante, nou pral f\u00E8 f\u00E8t tankou nou f\u00E8 l\u0027 lav\u00E8y jou f\u00E8t nou. Nou pral kontan tankou moun k\u0027ap jwe fif l\u00E8 yo sou wout pou ale sou m\u00F2n Sey\u00E8 a, Bondye k\u0027ap defann p\u00E8p Izray\u00E8l la.",
    "Sey\u00E8 a pral f\u00E8 tout moun tande f\u00F2s vwa li, li pral f\u00E8 yo santi f\u00F2s pony\u00E8t li l\u00E8 li move. L\u00E8 sa a, va gen flanm dife, van sikl\u00F2n, gwo tanp\u00E8t, lapli ak tanp\u00E8t lagr\u00E8l.",
    "Moun peyi Lasiri yo pral tranble l\u00E8 y\u0027a tande vwa Sey\u00E8 a k\u0027ap ba yo baton.",
    "Chak fwa Sey\u00E8 a va ba yo yon kout baton pou l\u0027 pini yo, y\u0027a tande son tanbou ak son gita k\u0027ap jwe nan peyi Izray\u00E8l. Se Sey\u00E8 a menm ki pral goumen ak moun Lasiri yo.",
    "Depi lontan yo te pare yon gwo twou pou dife boukan an. Se ladan l\u0027 yo pral boule wa a. Yo f\u00E8 twou a byen fon, byen laj. Yo plen l\u0027 bwa. Sey\u00E8 a pral soufle yon flanm dife melanje ak souf sou li pou boule l\u0027."
  ],
  [
    "Madichon pou moun k\u0027ap desann peyi Lejip al chache sekou! Yo mete konfyans yo nan chwal, nan kantite cha lag\u00E8, nan f\u00F2s s\u00F2lda kavalye. Yo pa d\u00F2mi reve Bondye p\u00E8p Izray\u00E8l la ki yon Bondye apa. Yo pa chache pwoteksyon b\u00F2 Sey\u00E8 a.",
    "Men tou, Sey\u00E8 a konn sa l\u0027ap f\u00E8. L\u0027ap voye mal\u00E8 sou mechan yo, li p\u0027ap chanje paw\u00F2l. L\u0027ap pini mechan yo ansanm ak moun k\u0027ap pwoteje mechan yo.",
    "Moun Lejip yo, se moun yo ye, yo pa bondye. Chwal yo tankou tout chwal. Se pa chwal Bondye voye! Sey\u00E8 a pral lonje men l\u0027, moun k\u0027ap bay pwoteksyon an ap bite, moun k\u0027ap chache pwoteksyon an ap tonbe. Y\u0027ap mouri ansanm!",
    "Men sa Sey\u00E8 a di m\u0027 ank\u00F2: -Menm jan yon gwo lyon osinon yon ti lyon ap gwonde l\u00E8 li fin pran yon b\u00E8t, tout gad\u00F2 yo te m\u00E8t mete ansanm pou goumen ak li, yo te m\u00E8t rele, sa p\u0027ap f\u00E8 l\u0027 p\u00E8, yo te m\u00E8t anpil, sa p\u0027ap kraponnen l\u0027, konsa tou, Sey\u00E8 ki gen tout pouvwa a pral desann pou l\u0027 pran defans m\u00F2n Siyon an ak ti m\u00F2n ki pou li a.",
    "Menm jan zwezo louvri z\u00E8l li anwo nich li pou pwoteje pitit li, konsa tou Sey\u00E8 ki gen tout pouvwa a pral louvri z\u00E8l li pwoteje lavil Jerizal\u00E8m. L\u0027ap pwoteje l\u0027, l\u0027ap delivre l\u0027, l\u0027ap pran defans li, l\u0027ap sove l\u0027.",
    "Nou menm p\u00E8p Izray\u00E8l, nou te vire do ban mwen, nou te kenbe t\u00E8t ak mwen anpil. Koulye a, tounen vin jwenn mwen!",
    "Jou sa a, n\u0027a voye jete tout bann vye zid\u00F2l nou te f\u00E8 an ajan ak an l\u00F2 ak men plen san nou yo.",
    "Lag\u00E8 pral fini ak peyi Lasiri, men se pa moun ki pral f\u00E8 lag\u00E8 av\u00E8 l\u0027. L\u00E8 batay la, li pral kouri met dey\u00F2, men y\u0027ap pran tout jenn gason l\u0027 yo f\u00E8 yo tounen esklav.",
    "Wa a menm pral kouri met dey\u00F2 sit\u00E8lman l\u0027ap p\u00E8. Yon s\u00E8l latranblad pral pran ch\u00E8f lag\u00E8 li yo, y\u0027ap lage drapo yo at\u00E8 kouri ale. Sey\u00E8 a pale, se pou li dife k\u0027ap boule sou m\u00F2n Siyon an, se pou li gwo boukan ki nan lavil Jerizal\u00E8m lan."
  ],
  [
    "Yon jou, va gen yon wa k\u0027ap gouv\u00E8nen peyi a san patipri. Ch\u00E8f yo va dirije peyi a jan sa dwe f\u00E8t.",
    "Yo chak pral tankou kote moun al kache pou move van, tankou kote moun al kache pou van tanp\u00E8t. Y\u0027ap tankou yon sous dlo k\u0027ap koule nan dez\u00E8, tankou yon kokenn w\u00F2ch k\u0027ap bay lonbray kote ki pa gen dlo.",
    "Je tout moun va louvri pou yo w\u00E8 sa k\u0027ap pase. Z\u00F2r\u00E8y tout moun va louvri pou yo konnen sa k\u0027ap f\u00E8t nan peyi a.",
    "Moun k\u00E8 cho yo va pran san yo pou yo konprann anvan yo aji. Moun bege yo pral pale byen kl\u00E8 pou tout moun konprann.",
    "P\u0027ap gen moun k\u0027ap asepte pran moun s\u00F2t pou moun debyen, ni bakoulou pou bon moun.",
    "Moun s\u00F2t yo ap plede di yon bann vye koze san sans. Y\u0027ap f\u00E8 move lide nan t\u00E8t yo. Konsa, y\u0027ap f\u00E8 bagay Bondye pa vle moun f\u00E8, y\u0027ap bay manti sou Bondye. Yo p\u0027ap janm bay moun ki grangou yon ti manje, yo p\u0027ap janm bay moun ki swaf dlo yon ti gout dlo pou yo bw\u00E8.",
    "Bakoulou, se koken k\u0027ap f\u00E8 mechanste. L\u0027ap f\u00E8 move plan nan t\u00E8t li pou l\u0027 woule p\u00F2v malere yo anba manti, pou l\u0027 enpoze endijan yo jwenn jistis.",
    "Men, bon moun, se toujou sa ki byen l\u0027ap chache f\u00E8, li p\u0027ap janm f\u00E8 anyen ki pa sa.",
    "Nou menm medam k\u0027ap viv al\u00E8z yo, leve non. Koute sa m\u0027ap di! Nou menm medam ki san pwobl\u00E8m yo, louvri z\u00F2r\u00E8y nou tande sa m\u0027ap di:",
    "Bann pares\u00E8z, nan ennan ank\u00F2, nou pral nan kont traka nou, paske p\u0027ap gen rezen pou nou keyi, p\u0027ap gen rek\u00F2t rezen k\u0027ap f\u00E8t.",
    "Bann byenner\u00E8z, nou pral nan ka! Bann pares\u00E8z, nou pral tranble! Wete rad sou nou, rete toutouni, mare ren nou ak ranyon,",
    "paske nou pral nan lapenn l\u00E8 n\u0027a chonje b\u00E8l jaden ak b\u00E8l grap rezen nou yo, l\u00E8 n\u0027a w\u00E8 se pikan ak raje k\u0027ap pouse nan tout jaden p\u00E8p mwen an.",
    "Nou pral kriye l\u00E8 n\u0027a chonje tout kay kote moun yo te konn gen k\u00E8 kontan nan lavil ki te gen anpil aktivite a.",
    "Kay wa a ap rete san pesonn ladan l\u0027. Tout moun pral kouri kite kapital la. Bit m\u00F2n Of\u00E8l la ak f\u00F2 ki t\u0027ap pwoteje l\u0027 la pral tounen savann pou tout tan. Se la bourik mawon pral pran plezi yo, se la kabrit ak mouton pral chache manje.",
    "Men, Bondye gen pou l\u0027 voye lespri li desann sou nou ank\u00F2. Dez\u00E8 a va tounen yon bon venn t\u00E8. Jaden nou yo va bay b\u00E8l rek\u00F2t.",
    "Toupatou nan peyi a, nan dez\u00E8 a kou nan jaden yo, p\u0027ap gen lenjistis, ni patipri.",
    "Paske tout moun ap f\u00E8 sa ki dwat, y\u0027a viv ak k\u00E8 poze, san danje ni mal\u00E8 pou tout tan.",
    "P\u00E8p Bondye a va rete lakay yo ak k\u00E8 poze, san danje. Yo p\u0027ap gen pwobl\u00E8m.",
    "Men lagr\u00E8l pral tonbe sou gwo rakbwa a. Yo pral kraze lavil la.",
    "Ala kontan n\u0027a kontan jwenn kont dlo nou pou f\u00E8 jaden! L\u00E8 sa a, nou p\u0027ap bezwen mete b\u00E8f ak bourik nou yo nan k\u00F2d ank\u00F2!"
  ],
  [
    "Madichon pou l\u00E8nmi nou yo! Y\u0027ap devalize nou, pesonn pa devalize yo. Y\u0027ap trayi nou, pesonn pa trayi yo. Men tou, l\u00E8 y\u0027a fin devalize nou, moun va devalize yo tou! L\u00E8 y\u0027a fin trayi nou, moun va trayi yo tou!",
    "Sey\u00E8, pitye pou nou! Se nan ou nou mete tout espwa nou! Pwoteje nou jou apre jou! Delivre nou l\u00E8 nou anba tray!",
    "L\u00E8 w\u0027ap goumen pou nou, tande l\u00F2t nasyon yo tande bri lag\u00E8 a, yo kouri met dey\u00F2, yo gaye.",
    "Tankou krik\u00E8t nan jaden, nou kouri lage k\u00F2 nou sou tou sa yo genyen, nou ranmase tout bagay pote ale.",
    "Ala pouvwa Sey\u00E8 a genyen! Li donminen sou tout bagay! L\u0027ap f\u00E8 tout moun mache dwat nan lavil Jerizal\u00E8m. Pesonn p\u0027ap f\u00E8 lenjistis sou m\u00F2n Siyon an.",
    "Li p\u0027ap kite anyen rive p\u00E8p la ank\u00F2. Sa k\u0027ap toujou sove yo, se va bon konprann ak konesans Bondye ap ba yo a. Pi gwo rich\u00E8s yo, se krentif y\u0027a gen pou Sey\u00E8 a.",
    "Vanyan gason ap rele anmwe. Moun yo te voye pou siyen lap\u00E8 yo ap kriye ak gwo lapenn nan k\u00E8 yo.",
    "Nanpwen pesonn sou granchemen yo. Moun pa vwayaje ank\u00F2. L\u00E8nmi yo pa respekte kontra yo te siyen an, yo pa kenbe dizon yo. Y\u0027a manke tout moun dega.",
    "Peyi a nan lapenn, l\u0027ap deperi. Nan peyi Liban, moun pa konn sa pou yo f\u00E8. Gwo rakbwa yo ap cheche. B\u00E8l plenn peyi Sawon an tounen savann. Nan tout peyi Bazan ak peyi Kam\u00E8l, tout pyebwa ap p\u00E8di f\u00E8y.",
    "Sey\u00E8 a pale ak l\u00F2t nasyon yo, li di yo: -Koulye a, m\u0027ap leve kanpe, m\u0027ap f\u00E8 nou w\u00E8 jan m\u0027 gen pouvwa, jan m\u0027 gen f\u00F2s kouraj.",
    "N\u0027ap f\u00E8 yon bann lide nan t\u00E8t nou ki pa vo anyen. Se nou menm ank\u00F2 k\u0027ap touye t\u00E8t nou.",
    "M\u0027ap boule nou tankou yo boule w\u00F2ch pou f\u00E8 lacho, tankou pikan ch\u00E8ch yo jete nan dife.",
    "Se pou tout moun, ni sa ki pre ni sa ki lwen, tande sa mwen te f\u00E8. Se pou tout moun konnen jan m\u0027 gen pouvwa.",
    "Nan lavil Siyon, moun k\u0027ap f\u00E8 sa ki mal yo pral gen k\u00E8 sere. Moun ki refize f\u00E8 sa Bondye mande a pral tranble. Y\u0027ap di: Jijman Bondye se tankou yon gwo dife k\u0027ap boule san rete. Kil\u00E8s nan nou ki ka chape anba yon dife konsa?",
    "Moun k\u0027ap chape, se moun k\u0027ap mache dwat yo, moun ki pa nan bay manti, moun ki pa s\u00E8vi ak pouvwa yo pou pwofite sou l\u00F2t moun, moun ki pa asepte lajan sou kote, moun ki pa dak\u00F2 ak moun k\u0027ap f\u00E8 plan pou f\u00E8 mechanste, moun ki pa mele ak moun k\u0027ap f\u00E8 sa ki mal.",
    "Se moun konsa ki pral rive nan lavi. Tankou yon moun ki nan yon gwo f\u00F2 byen wo, anyen p\u0027ap rive l\u0027: l\u0027ap toujou jwenn manje pou l\u0027 manje ak dlo pou l\u0027 bw\u00E8.",
    "Yon jou, n\u0027a w\u00E8 yon wa k\u0027ap gouv\u00E8nen nan mitan yon bann b\u00E8l bagay, nan yon gwo gwo peyi.",
    "L\u00E8 sa a, n\u0027a chonje sa ki te konn f\u00E8 nou p\u00E8 a. Nan k\u00E8 nou, n\u0027a mande: Kote prepoze kontribisyon yo? Kote kontw\u00F2l\u00E8 mache yo? Kote moun ki t\u0027ap mache enspekte f\u00F2 yo?",
    "Nou p\u0027ap w\u00E8 bann moun awogan sa yo ank\u00F2, bann moun ki soti l\u00F2t peyi, ki pale l\u00F2t lang ou pa ka menm konprann, yon lang k\u0027ap k\u00F2che z\u00F2r\u00E8y ou.",
    "Voye je ou gade lavil Siyon, kote nou f\u00E8 gwo f\u00E8t nou yo! Gade lavil Jerizal\u00E8m! Yon bon kote pou moun rete san k\u00E8 sote. L\u0027ap tankou yon tant yo p\u0027ap janm demoute, pik\u00E8t li yo p\u0027ap janm rache, k\u00F2d li yo p\u0027ap janm kase.",
    "Se la Sey\u00E8 a pral f\u00E8 nou w\u00E8 pouvwa li. M\u0027ap rete b\u00F2 gwo larivy\u00E8 a ak gwo kannal dlo yo, men ankenn kann\u00F2t, ankenn batiman l\u00E8nmi p\u0027ap ka pase ladan yo.",
    "Paske, se Sey\u00E8 a menm k\u0027ap ch\u00E8f nou, se li menm k\u0027ap gouv\u00E8nen nou, se li ki wa nou, se li k\u0027ap delivre nou.",
    "Tout k\u00F2d batiman yo p\u0027ap s\u00E8vi yo anyen. Ma yo p\u00E8di f\u00F2s, vwal yo pa ka louvri. Y\u0027ap piye tou sa l\u00E8nmi yo te pote sou batiman yo. Ata moun enfenm pral nan piyay la tou.",
    "Pesonn nan peyi a p\u0027ap plenyen di li malad ank\u00F2. Bondye pral padonnen peche tout moun ki rete lavil Jerizal\u00E8m."
  ],
  [
    "Nou menm moun tout nasyon yo, pwoche pou n\u0027 koute! Tout p\u00E8p sou lat\u00E8, louvri z\u00F2r\u00E8y nou! Se pou tout moun ansanm ak tout bagay ki sou lat\u00E8 yo koute!",
    "Sey\u00E8 a fache sou tout nasyon yo n\u00E8t, ansanm ak lame s\u00F2lda yo. Li kondannen yo tout pou yo mouri, pou yo touye yo tankou b\u00E8t y\u0027ap ofri pou touye pou li.",
    "Yo p\u0027ap antere kadav moun mouri yo. Y\u0027ap kite yo pouri santi. Tout m\u00F2n yo pral wouj ak san.",
    "Tou sa ki nan sy\u00E8l la, sol\u00E8y, lalin ak zetwal yo, pral dispar\u00E8t. Yo pral woule sy\u00E8l la tankou yon woulo papye pote ale. Tou sa ki nan sy\u00E8l la pral tonbe tankou f\u00E8y pye rezen ak f\u00E8y pye fig frans l\u00E8 y\u0027ap jete f\u00E8y.",
    "Nan sy\u00E8l la, nepe Sey\u00E8 a mande san. Men l\u0027ap desann sou peyi Edon an pou l\u0027 pini moun mwen menm, Sey\u00E8 a, mwen te kondannen pou mouri.",
    "Nepe Sey\u00E8 a pral benyen ak san yo tankou san mouton ak san bouk yo touye pou li. Li pral kouvri ak gr\u00E8s tankou gr\u00E8s wonyon belye yo touye pou li. Yo pral f\u00E8 yon ofrann b\u00E8t pou Sey\u00E8 a lavil Bozra. Yo pral f\u00E8 yon gwo masak nan peyi Edon.",
    "Moun pral mouri tankou gwo towo b\u00E8f mawon ak jenn ti towo. T\u00E8 a pral plen san, li pral kouvri ak gr\u00E8s.",
    "Paske, se jou Sey\u00E8 a pral pran revanj li sou l\u00E8nmi peyi Siyon yo. Se jou li pral f\u00E8 yo peye sa yo te f\u00E8 a, pou l\u0027 ka delivre moun Siyon yo.",
    "Tout dlo larivy\u00E8 nan peyi Edon pral tounen goudwon. Pousy\u00E8 t\u00E8 a ap tounen souf. Tout peyi a pral boule tankou goudwon.",
    "L\u0027ap boule lajounen kou lannwit. Lafimen pral soti ladan l\u0027 tout tan san rete. T\u00E8 a ap tounen savann pou tout tan tout tan. Moun p\u0027ap janm pase la ank\u00F2.",
    "Se la koukou ak frize pral f\u00E8 nich yo. Se la kaou ak malfini pral rete. Sey\u00E8 a pral f\u00E8 l\u0027 tounen yon dez\u00E8 san anyen ladan li.",
    "P\u0027ap gen grann\u00E8g pou chwazi wa ank\u00F2 pou gouv\u00E8nen peyi a, tout ch\u00E8f yo ap dispar\u00E8t.",
    "Pikan pral pouse nan tout pal\u00E8 l\u0027 yo, kw\u00F2kachen ak chadwon pral pouse nan tout f\u00F2 yo. Se la chen mawon pral rete. Se la otrich pral f\u00E8 nich yo.",
    "B\u00E8t k\u0027ap viv nan dez\u00E8 yo pral kontre ak chen mawon. Mal yo, yonn pral rele l\u00F2t. Se la lagrandyab la pral rete. Se la l\u0027a jwenn yon kote pou l\u0027 poze k\u00F2 l\u0027.",
    "Se la koul\u00E8v pral f\u00E8 nich yo, se la y\u0027ap ponn. Se la y\u0027ap kouve ze yo, se la y\u0027ap okipe pitit yo. Se la malfini karanklou yo pral sanble.",
    "Ale gade nan liv Bondye a. Li sa ki ladan l\u0027. Pa manke yon s\u00E8l nan tout b\u00E8t li kreye yo. Yo yonn pa p\u00E8di par\u00E8y yo. Se Sey\u00E8 a menm ki bay l\u00F2d sa a. Se lespri li k\u0027ap mete yo ansanm yonn ak l\u00F2t.",
    "Se li menm menm ki pral separe t\u00E8 a ba yo chak p\u00F2syon pa yo. Y\u0027ap rete nan peyi a pou tout tan. Peyi a va rele yo pa yo jouk sa kaba."
  ],
  [
    "Dez\u00E8 ak t\u00E8 s\u00E8k pral kontan yon s\u00E8l kontan. Savann yo pral kontan tou, yo pral fleri.",
    "Dez\u00E8 pral kouvri ak fl\u00E8, yo pral f\u00E8 f\u00E8t. Yo pral chante. Yo pral gen gwo pyebwa tankou m\u00F2n Liban. Yo pral plen b\u00E8l pyebwa tankou m\u00F2n Kam\u00E8l ak m\u00F2n Sawon. Tout moun va w\u00E8 gwo pouvwa Sey\u00E8 a. Y\u0027a w\u00E8 b\u00E8l bagay Bondye nou an f\u00E8.",
    "Ankouraje moun ki febli yo! Soutni moun ki gen jenou yo ap tranble!",
    "Pale ak moun ki dekouraje yo. Di yo konsa: Pran kouraj! Pa p\u00E8! Men Bondye nou an ap vini! Li pral tire revanj sou l\u00E8nmi nou yo, li pral f\u00E8 yo peye sa yo f\u00E8. Se limenm menm ki pral f\u00E8 sa pou l\u0027 ka delivre nou.",
    "Je av\u00E8g yo pral louvri. Z\u00F2r\u00E8y moun soud\u00E8 yo pral debouche.",
    "Moun enfim nan pye yo pral sote ponpe tankou kabrit. Lang b\u00E8b\u00E8 yo pral lage. Yo pral chante. Sous dlo pral pete toupatou nan tout dez\u00E8. Dlo pral koule nan tout savann.",
    "Kote sab la te cho a pral tounen yon letan. T\u00E8 s\u00E8k yo pral plen sous dlo. Kote chen mawon te konn rete a se la wozo ak jon pral pouse an kantite.",
    "Pral gen yon b\u00E8l wout pase la. Y\u0027ap rele l\u0027: Wout Bondye a! Moun k\u0027ap f\u00E8 sa ki mal p\u0027ap pase nan wout sa a. Se va s\u00E8lman pou moun ki mache dwat yo. Wi, pou yo ase. Ankenn bakoulou p\u0027ap ka detounen moun k\u0027ap swiv chemen sa a.",
    "P\u0027ap gen lyon sou wout sa a. P\u0027ap gen b\u00E8t bwa k\u0027ap pase la. Se moun Sey\u00E8 a delivre ase ki pral vwayaje sou li. P\u0027ap gen l\u00F2t moun ank\u00F2!",
    "Moun Sey\u00E8 a te delivre yo pral tounen. Y\u0027ap rive lavil Siyon ak chante nan bouch yo, ak k\u00E8 kontan make sou figi yo. Tout moun pral kontan, yo pral f\u00E8 f\u00E8t. Moun p\u0027ap nan lapenn. Ou p\u0027ap tande plenyen ank\u00F2!"
  ],
  [
    "Ezekyas te gen kat\u00F2zan depi li t\u0027ap gouv\u00E8nen peyi Jida l\u00E8 Senakerib, wa peyi Lasiri, vin atake tout lavil nan peyi Jida ki te gen gwo ranpa pou pwoteje yo. Li pran yo.",
    "Apre sa, li bay ch\u00E8f gad pal\u00E8 li a l\u00F2d pou li kite lavil lakis ak yon gwo lame pou l\u0027 moute lavil Jerizal\u00E8m ale b\u00F2 kote wa Ezekyas. Ch\u00E8f gad pal\u00E8 a rive sou wout ki mennen nan jaden kote yo rense twal ki fenk tenn yo, li moute kan li toupre gwo kannal ki bay dlo nan sit\u00E8n anwo lavil la.",
    "Twa moun Jida soti vin jwenn li. Se te Elyakim, pitit Ilkija a, ki te ch\u00E8f moun k\u0027ap travay nan pal\u00E8 a, Chebna, sekret\u00E8 a, ak Joak, pitit Asaf la, ki te reskonsab achiv leta a.",
    "Ch\u00E8f gad pal\u00E8 wa Lasiri a di yo konsa: -Ale di wa Ezekyas men mesaj gran wa a, wa peyi Lasiri a, voye ba li: Poukisa ou gen tout konfyans sa a?",
    "Ou konprann ou ka f\u00E8 lag\u00E8 ak b\u00E8l paw\u00F2l ase san ou pa bezwen ent\u00E8lijans ak bon s\u00F2lda? Sou ki moun ou apiye k\u00F2 ou pou ou kenbe t\u00E8t ak mwen konsa?",
    "Ou al mete konfyans ou nan peyi Lejip! Yon baton wozo tou kase! Anvan ou apiye sou li, l\u0027ap antre nan men ou, l\u0027ap blese ou. Farawon an, wa peyi Lejip ou w\u00E8 a, se konsa li ye pou tout moun ki f\u00E8 l\u0027 konfyans.",
    "Nou pral di m\u0027 koulye a se nan Sey\u00E8 a, Bondye nou an, nou mete konfyans nou! At\u00F2, se pa kote nou te mete apa pou li yo ansanm ak tout lot\u00E8l li yo wa Ezekyas te f\u00E8 dispar\u00E8t nan peyi a, l\u00E8fini li mande pou tout moun peyi Jida ak moun lavil Jerizal\u00E8m vin adore devan yon s\u00E8l lot\u00E8l la?",
    "Antann nou av\u00E8k m\u00E8t mwen an, wa peyi Lasiri a. L\u00E8fini, m\u0027ap ban nou demil chwal si nou ka jwenn demil s\u00F2lda pou moute yo.",
    "Ou pa menm gen moun ase pou bat yonn nan pi piti ch\u00E8f ki sou l\u00F2d wa mwen an! Epi, se sou peyi Lejip w\u0027ap konte jwenn cha lag\u00E8 ak kavalye pou f\u00E8 lag\u00E8!",
    "Epitou, pa konprann se san konsantman Sey\u00E8 a mwen vin atake peyi a pou m\u0027 detwi l\u0027. Se Sey\u00E8 a menm ki di m\u0027 vin atake peyi ou la pou m\u0027 detwi l\u0027.",
    "L\u00E8 sa a, Elyakim, Chebna ansanm ak Joak di ch\u00E8f gad pal\u00E8 a: -Tanpri, m\u00E8t. Pale lang arameyen ak nou. Nou konprann lang sa a. Men pa pale ebre. Tout moun ki sou miray la ap koute.",
    "Men ch\u00E8f gad pal\u00E8 a di yo an ebre: -An! Nou konprann se av\u00E8 wa nou an ansanm ak nou twa la a ase wa mwen an voye m\u0027 vin pale paw\u00F2l sa yo? Non. Se ak tout moun ki chita sou miray la menm m\u0027ap pale. Yo menm tou pral manje poupou yo, yo pral bw\u00E8 pipi yo ansanm ak nou!",
    "L\u00E8 sa a, ch\u00E8f gad pal\u00E8 a kanpe, li pran pale byen f\u00F2 an ebre, li di: -Koute sa gran wa a, wa peyi Lasiri a, voye di nou:",
    "Li voye di nou pa kite Ezekyas twonpe nou. Li pa ka sove nou tande!",
    "Pa kite l\u0027 pran t\u00E8t nou l\u00E8 l\u0027ap di nou nou m\u00E8t s\u00E8ten Sey\u00E8 a pral sove nou, li p\u0027ap lage lavil la nan men wa peyi Lasiri a.",
    "Pa koute wa Ezekyas! Wa peyi Lasiri a mande pou nou f\u00E8 lap\u00E8 av\u00E8 l\u0027, pou nou rann t\u00E8t nou ba li. Konsa, nou tout n\u0027a manje rezen nan jaden rezen nou, n\u0027a manje fig frans nan pye fig frans nou, n\u0027a bw\u00E8 dlo nan pi nou.",
    "L\u00E8 wa a va vin isit la, l\u0027a pran nou, l\u0027a mennen nou nan yon l\u00F2t peyi ki tankou peyi pa nou an, yon peyi kote ki gen anpil ble pou f\u00E8 farin ak anpil rezen pou f\u00E8 diven.",
    "Pa kite Ezekyas pran t\u00E8t nou pou nou kw\u00E8 Sey\u00E8 a va delivre nou. Eske bondye l\u00F2t nasyon yo te delivre yo anba men wa peyi Lasiri a?",
    "Kote bondye moun Amat yo ak bondye moun Apad yo? Kote bondye moun Sefavayim yo? Eske yo te sove peyi Samari anba men l\u0027?",
    "Nan tout bondye sa yo, kil\u00E8s ki te rive sove yonn nan peyi sa yo anba men l\u0027? At\u00F2, se Sey\u00E8 a ki ta ka sove lavil Jerizal\u00E8m anba men l\u0027?",
    "Men p\u00E8p la pa louvri bouch li reponn. Yo pa di yon mo paske wa a te bay l\u00F2d pou pesonn pa reponn.",
    "Apre sa, Elyakim, pitit Ilkiya a, ki te ch\u00E8f moun k\u0027ap travay nan pal\u00E8 a, Chebna, sekret\u00E8 a, ak Joak, pitit Asaf la, ki te reskonsab achiv leta a, chire rad sou yo sit\u00E8lman sa te f\u00E8 yo lapenn. Yo tounen al jwenn Ezekyas, yo rap\u00F2te l\u0027 tou sa ch\u00E8f gad pal\u00E8 wa Lasiri a te di."
  ],
  [
    "L\u00E8 wa Ezekyas tande paw\u00F2l sa yo, li chire rad sou li sit\u00E8lman sa te f\u00E8 l\u0027 lapenn, li mete yon rad sak sou li, epi li al nan tanp Sey\u00E8 a.",
    "Li voye Elyakim, ch\u00E8f moun k\u0027ap travay nan pal\u00E8 a, ak Chebna, sekret\u00E8 a, ansanm ak ch\u00E8f pr\u00E8t yo b\u00F2 kote pwof\u00E8t Ezayi, pitit Am\u00F2z la. Yo tout te gen rad sak sou yo.",
    "Men mesaj Ezekyas te ba yo pou Ezayi: -J\u00F2di a se yon jou mal\u00E8 pou nou! Bondye ap pini nou. Se yon wont pou nou. Nou tankou yon fanm ansent ki deja kase lezo men ki pa gen f\u00F2s pou li pouse pitit la soti.",
    "Wa peyi Lasiri a te voye ch\u00E8f gad pal\u00E8 li a manke Bondye vivan an dega. Se pou Sey\u00E8 a, Bondye ou la, tande tout jouman sa yo. Se pou l\u0027 pini moun ki di paw\u00F2l sa yo. Ou menm, se pou ou lapriy\u00E8 pou r\u00E8s moun p\u00E8p nou an ki vivan toujou.",
    "Moun wa Ezekyas yo al jwenn Ezayi.",
    "Men repons Ezayi ba yo pou wa Ezekyas: -Men sa Sey\u00E8 a voye di ou: Ou pa bezwen p\u00E8 tout paw\u00F2l ou tande yo, tout jouman moun wa Lasiri yo di sou mwen.",
    "Mwen pral f\u00E8 wa Lasiri a tande yon s\u00E8l nouv\u00E8l, li pral kouri tounen nan peyi l\u0027. Rive li rive, m\u0027ap f\u00E8 touye l\u0027.",
    "Ch\u00E8f gad pal\u00E8 a te vin konnen wa Lasiri a te pati kite Lakis pou l\u0027 te al atake lavil Libna. Se la li al jwenn wa a.",
    "Paske wa a te pran nouv\u00E8l Tiraka, wa peyi Letiopi a, t\u0027ap moute vin atake l\u0027. Wa a voye l\u00F2t mesaje ank\u00F2 b\u00F2 kote Ezekyas.",
    "Li di yo: -Men mesaj n\u0027a bay Ezekyas, wa Jida a, pou mwen. Ou m\u00E8t tande Bondye ou la, Bondye ou f\u00E8 konfyans lan, di ou Jerizal\u00E8m p\u0027ap tonbe nan men wa Lasiri a, pa kite l\u0027 twonpe ou.",
    "Ou te pran nouv\u00E8l sa wa Lasiri yo te f\u00E8 tout l\u00F2t peyi yo. Yo te soti pou detwi yo n\u00E8t. At\u00F2, se ou menm ki pou ta chape anba men m\u0027!",
    "L\u00E8 zans\u00E8t mwen yo te touye d\u00E8nye moun nan lavil Gozan, lavil Aran, lavil Rez\u00E8f ak moun Betedenn yo ki rete lavil T\u00E8lasa, \u00E8ske bondye nasyon sa yo te delivre yo?",
    "Kote wa lavil Amat la, wa lavil Apad la, wa lavil Sefarayim lan, wa lavil Ena ak wa lavil Iva?",
    "Ezekyas pran l\u00E8t la nan men mesaje yo, li li l\u0027. Apre sa, li pati al nan tanp lan, li mete l\u00E8t la devan lot\u00E8l Sey\u00E8 a.",
    "Epi li vire b\u00F2 Sey\u00E8 a, li lapriy\u00E8, li di l\u0027:",
    "-Sey\u00E8 ki gen tout pouvwa a, Bondye p\u00E8p Izray\u00E8l la, ou menm ki chita sou fot\u00E8y zanj cheriben yo ap pote sou zep\u00F2l yo a, se ou menm s\u00E8l Bondye k\u0027ap gouv\u00E8nen tout peyi sou lat\u00E8. Se ou menm ki f\u00E8 sy\u00E8l la ak lat\u00E8 a.",
    "Panche z\u00F2r\u00E8y ou, Sey\u00E8, pou ou tande. Louvri je ou pou ou w\u00E8. Koute tou sa Senakerib voye di pou manke Bondye vivan an dega.",
    "Nou konnen, Sey\u00E8, wa peyi Lasiri yo te fini ak anpil nasyon, yo te detwi peyi yo.",
    "Yo te boule tout bondye yo paske se pa t\u0027 bondye yo te ye. Se estati f\u00E8t an bwa ak w\u00F2ch moun te f\u00E8 ak men yo. Se pout\u00E8t sa yo te rive detwi yo.",
    "Koulye a, Sey\u00E8, Bondye nou an, tanpri, delivre nou anba men Senakerib, pou tout nasyon ki sou lat\u00E8 ka konnen se ou menm s\u00E8l, Sey\u00E8, ki Bondye.",
    "L\u00E8 sa a, Ezayi, pitit Am\u00F2z la, voye mesaj sa a bay Ezekyas. -Ou te lapriy\u00E8 Sey\u00E8 a, Bondye p\u00E8p Izray\u00E8l la, pou Senakerib, wa peyi Lasiri a. Men repons li voye ba ou.",
    "Men paw\u00F2l Sey\u00E8 a di sou li: Senakerib, lavil Jerizal\u00E8m ki sou m\u00F2n Siyon an ap ri ou, l\u0027ap pase ou nan rizib. Moun lavil Jerizal\u00E8m yo ap rele chalbari d\u00E8y\u00E8 ou.",
    "Ki moun ou konprann ou derespekte, ou joure konsa? Sou ki moun ou pale f\u00F2 konsa? Se sou Bondye p\u00E8p Izray\u00E8l la ki yon Bondye apa.",
    "Ou voye moun ou yo vin manke Bondye dega. Ou deklare: O wi, av\u00E8k tout kantite cha lag\u00E8 m\u0027 yo, mwen moute sou t\u00E8t tout m\u00F2n ata sou m\u00F2n Liban an. Mwen koupe pi gwo pye s\u00E8d li yo, pi b\u00E8l pye sikren li yo, mwen rive jouk anwo n\u00E8t sou t\u00E8t li, nan mitan rakbwa li yo ki tankou b\u00E8l jaden.",
    "Mwen fouye pi nan peyi moun l\u00F2t nasyon yo, mwen bw\u00E8 dlo. Mwen cheche dlo nan tout larivy\u00E8 Lejip yo pou s\u00F2lda mwen yo pase san pye yo pa mouye.",
    "Ou pa t\u0027 konnen gen lontan depi mwen te f\u00E8 lide pou tou sa te rive? Gen lontan depi sa te nan t\u00E8t mwen? Koulye a, mwen kite sa rive, pou ou te ka kraze tout lavil ak ranpa yo pou f\u00E8 yo tounen yon pil demoli.",
    "Moun ki te rete la yo te san f\u00F2s. Yo te p\u00E8, yo pa t\u0027 konn sa pou yo f\u00E8. Yo te tankou raje nan jaden, tankou z\u00E8b gazon, tankou raje k\u0027ap pouse sou do kay, tankou pye mayi ki cheche anvan li mete zepi.",
    "Mwen konnen l\u00E8 ou leve, mwen konnen l\u00E8 ou chita. Mwen konnen l\u00E8 ou soti, mwen konnen l\u00E8 ou antre. Mwen konnen l\u00E8 ou fin anraje sou mwen.",
    "Koulye a, mwen vin konnen jan ou move sou mwen, jan ou vin awogan. Se pout\u00E8t sa, mwen mete yon f\u00E8 won nan bwa nen ou, ak yon m\u00F2 nan bouch ou. Mwen pral f\u00E8 ou pran menm chemen ou te pran pou vini an pou ou tounen.",
    "Apre sa, Ezayi di wa Ezekyas konsa: -Men sa ki pral s\u00E8vi yon siy pou ou. Lanne sa a, n\u0027a manje r\u00E8s grenn ki te tonbe at\u00E8. Lanne k\u0027ap vini apre sa a, n\u0027a manje grenn nou pa t\u0027 plante. Men, apre sa ank\u00F2, n\u0027a ka plante, n\u0027a ka f\u00E8 rek\u00F2t. N\u0027a plante pye rezen, n\u0027a manje rezen.",
    "R\u00E8s moun peyi Jida ki va chape yo va pran pye ank\u00F2. Y\u0027a kanpe ank\u00F2.",
    "Va gen yon ti r\u00E8s moun nan lavil Jerizal\u00E8m ak sou m\u00F2n Siyon an ki va chape. Se Sey\u00E8 ki gen tout pouvwa a ki soti pou f\u00E8 sa, paske li renmen ou anpil.",
    "Men sa Sey\u00E8 a di sou wa peyi Lasiri a: Li p\u0027ap mete pye l\u0027 nan lavil sa a. Li p\u0027ap gen tan voye yon s\u00E8l grenn fl\u00E8ch sou li. P\u0027ap gen yon s\u00E8l s\u00F2lda ak plak pwot\u00E8j k\u0027ap pwoche b\u00F2 kote l\u0027. Ni yo p\u0027ap fouye twou pou s\u00E8nen l\u0027.",
    "Chemen li te pran pou l\u0027 vini an, se li menm l\u0027ap pran pou l\u0027 tounen. Li p\u0027ap mete pye l\u0027 nan lavil sa a. Se mwen menm, Sey\u00E8 a menm, ki di sa.",
    "M\u0027ap pwoteje lavil sa a, m\u0027ap delivre l\u0027 pou m\u0027 f\u00E8 resp\u00E8 t\u00E8t mwen, pou m\u0027 kenbe pwom\u00E8s mwen te f\u00E8 David, s\u00E8vit\u00E8 m\u0027 lan.",
    "Zanj Sey\u00E8 a al nan kan moun Lasiri yo, li touye sankatrevensenk mil s\u00F2lda. Nan maten, l\u00E8 moun leve, se kadav yo ase yo jwenn. Yo tout te mouri.",
    "Senakerib, wa peyi Lasiri a, leve, li pati. Li tounen lavil Niniv.",
    "Yon jou, antan wa a t\u0027ap f\u00E8 s\u00E8vis nan tanp Nisw\u00F2k, bondye li a, de nan pitit gason l\u0027 yo touye l\u0027 ak nepe yo, epi yo kouri al kache nan peyi Arara. Yo te rele Adramel\u00E8k ak Sarez\u00E8. Se yon l\u00F2t nan pitit gason l\u0027 yo ki te rele Asaradon, ki te vin moute wa nan plas li."
  ],
  [
    "V\u00E8 menm ep\u00F2k sa a, Ezekyas tonbe malad, li te pr\u00E8t pou l\u0027 mouri. Pwof\u00E8t Ezayi, pitit Am\u00F2z la, vin w\u00E8 li, li di l\u0027 konsa: -Men sa Sey\u00E8 a voye di ou: Ou m\u00E8t mete l\u00F2d nan zaf\u00E8 ou paske ou pral mouri. Pa gen rechap pou ou.",
    "Ezekyas vire figi li bay panno a fas, li lapriy\u00E8 Sey\u00E8 a.",
    "Li di: -Tanpri, Sey\u00E8! Chonje jan mwen te s\u00E8vi ou ak tout k\u00E8 mwen san m\u0027 pa janm vire do ba ou! Mwen te toujou f\u00E8 sa ou te vle m\u0027 f\u00E8. Epi li pran kriye kont kriye l\u0027.",
    "L\u00E8 sa a, Sey\u00E8 a pale ak Ezayi, li di l\u0027 konsa:",
    "-Tounen al jwenn Ezekyas. W\u0027a di l\u0027 pou mwen, men sa Sey\u00E8 a, Bondye David, zans\u00E8t ou a, voye di ou: Mwen tande lapriy\u00E8 ou. Mwen w\u00E8 jan sa f\u00E8 ou mal. M\u0027ap kite ou viv kenzan ank\u00F2.",
    "M\u0027ap delivre ou ansanm ak lavil Jerizal\u00E8m anba men wa Lasiri a. M\u0027a pran defans lavil la.",
    "Ezayi reponn li: -Men siy Sey\u00E8 a pral f\u00E8 ou w\u00E8 pou ou ka konnen l\u0027ap kenbe paw\u00F2l li.",
    "Gade kadran sol\u00E8y wa Akaz te f\u00E8 a. Sey\u00E8 a pral f\u00E8 lonbraj la f\u00E8 bak sou dis ti mak. Epi vre, lonbraj la mache f\u00E8 bak sou d\u00E8nye dis ti mak li te fin depase.",
    "Men kantik Ezekyas, wa a, te chante l\u00E8 li ref\u00E8 apre maladi li a:",
    "Mwen t\u0027ap di nan k\u00E8 m\u0027 se mwatye nan lavi m\u0027 ase mwen viv. Gade mwen gen tan pral mouri. Mwen rive nan p\u00F2t pou m\u0027 antre kote m\u00F2 yo ye a. M\u0027ap mouri anvan l\u00E8 m\u0027.",
    "Mwen te kw\u00E8 mwen pa t\u0027ap janm gen chans ank\u00F2 pou m\u0027 te w\u00E8 Sey\u00E8 a sou lat\u00E8 kote moun vivan yo ye a, ni pou m\u0027 te w\u00E8 pesonn ank\u00F2 nan moun k\u0027ap viv sou lat\u00E8.",
    "Tankou yon ti kay jaden, yo rache m\u0027, yo demoli m\u0027 pote m\u0027 ale. Yo koupe lavi m\u0027 tankou yo koupe fil nan metye moun k\u0027ap tise twal yo. Soti nan maten rive asw\u00E8, m\u0027ap deperi.",
    "Tout lannwit m\u0027ap rele anba doul\u00E8. Tankou yon lyon, Bondye t\u0027ap kraze tout zo nan k\u00F2 m\u0027. Soti nan maten rive nan asw\u00E8, m\u0027ap deperi.",
    "M\u0027ap plenn tou piti tankou ranmye. M\u0027ap plenyen tankou yon toutr\u00E8l. Je m\u0027 bouke tank m\u0027ap gade sy\u00E8l la. Sey\u00E8, mwen pa kapab ank\u00F2! Vin f\u00E8 kich\u00F2y pou mwen non!",
    "Kijan pou m\u0027 pale av\u00E8 l\u0027? Sa pou m\u0027 di l\u0027? Se Sey\u00E8 a k\u0027ap f\u00E8 travay li. Malgre tout lapenn sa a ki nan k\u00E8 m\u0027 lan, m\u0027a debat ak lavi a jouk mwen mouri.",
    "Sey\u00E8! nan bon k\u00E8 ou, ou f\u00E8 m\u0027 jwi lavi. Souf lavi a nan mwen toujou. W\u0027ap geri m\u0027, w\u0027ap ban m\u0027 lavi.",
    "Ou wete m\u0027 nan k\u00E8 sere m\u0027 te ye a. Se ou menm ki wete m\u0027 nan bouch twou a. Ou voye tout peche m\u0027 yo jete d\u00E8y\u00E8 do ou.",
    "Yo pa f\u00E8 lwanj ou kote m\u00F2 yo ye a. Non. Moun mouri pa ka f\u00E8 f\u00E8t pou ou! Moun ki deja desann kote m\u00F2 yo ye a pa ka konte sou ou pou ou kenbe paw\u00F2l ou.",
    "Se moun ki vivan ase ki ka f\u00E8 lwanj ou tankou mwen menm j\u00F2di a. Granmoun va f\u00E8 pitit yo konnen jan ou toujou kenbe paw\u00F2l!",
    "Sey\u00E8 a delivre m\u0027! N\u0027a f\u00E8 mizik sou tout enstriman mizik nou yo n\u0027a chante nan kay Sey\u00E8 a pandan tout lavi nou.",
    "Ezayi mande pou yo f\u00E8 yon kataplas ak fig frans mete sou kote wa a malad la, pou li ka geri.",
    "L\u00E8 sa a, wa Ezekyas mande: -Kisa k\u0027ap f\u00E8 m\u0027 konnen m\u0027a ka al nan tanp lan ank\u00F2?"
  ],
  [
    "Nan menm ep\u00F2k sa a, wa peyi Babil\u00F2n lan, Mewodak-Baladan, pitit gason Baladan, vin konnen wa Ezekyas te malad epi li ref\u00E8. Li voye yon l\u00E8t ba li ansanm ak yon kado.",
    "Ezekyas te kontan j\u00E8s la. Li moutre mesaje wa Babil\u00F2n te voye yo tout rich\u00E8s li yo: py\u00E8s an ajan, l\u00F2, epis, bout\u00E8y od\u00E8, zam ansanm ak tout l\u00F2t bagay li te gen nan depo l\u0027 yo. Li f\u00E8 yo w\u00E8 d\u00E8nye bagay li te gen lakay li ak nan tout peyi a.",
    "L\u00E8 sa a, pwof\u00E8t Ezayi al jwenn wa Ezekyas, li mande l\u0027: -Kote mesye sa yo soti? Kisa yo di ou? Ezekyas reponn: -Yo soti nan yon peyi byen lwen, yo soti nan peyi Babil\u00F2n.",
    "Ezayi di l\u0027 konsa: -Kisa yo w\u00E8 nan pal\u00E8 a? Ezekyas reponn li: -Yo w\u00E8 tou sa ki nan pal\u00E8 a. Mwen f\u00E8 yo w\u00E8 d\u00E8nye bagay mwen gen nan depo m\u0027 yo.",
    "Ezayi di wa Ezekyas konsa: -Koute mesaj Sey\u00E8 ki gen tout pouvwa a voye ba ou:",
    "Yon l\u00E8 gen pou rive. L\u00E8 sa a, y\u0027ap pran d\u00E8nye bagay ki nan pal\u00E8 ou la, tou sa zans\u00E8t ou yo te anpile jouk jounen j\u00F2di a, y\u0027ap pote yo ale nan peyi Babil\u00F2n. Yo p\u0027ap kite anyen. Se Sey\u00E8 a menm ki di sa.",
    "Y\u0027ap pran k\u00E8k nan pw\u00F2p pitit pitit ou yo, y\u0027ap dep\u00F2te yo, y\u0027ap chatre yo pou yo ka s\u00E8vi n\u00E8g konfyans nan pal\u00E8 wa Babil\u00F2n lan.",
    "Ezekyas reponn Ezayi, li di l\u0027 konsa: -Mesaj Bondye ba ou pou di m\u0027 lan gen tan bon. Men li t\u0027ap di nan k\u00E8 l\u0027: Depi pa gen boulv\u00E8s, depi pa gen lag\u00E8 nan peyi a tout tan m\u0027ap viv la!"
  ],
  [
    "Ankouraje p\u00E8p mwen an, ankouraje l\u0027! Se Bondye nou an ki di sa!",
    "Souke kouraj moun lavil Jerizal\u00E8m yo! F\u00E8 yo konnen yo soufri kont yo at\u00F2. Yo fin peye pou sa yo te f\u00E8. Sey\u00E8 a pini yo kont yo pou tout peche yo te f\u00E8 yo.",
    "Tande vwa yon moun k\u0027ap rele byen f\u00F2: -Pare chemen Sey\u00E8 a nan dez\u00E8 a. Louvri yon wout nan savann lan pou Bondye nou an!",
    "Se pou yo konble tout fon yo! Se pou yo kase t\u00E8t m\u00F2n yo ak t\u00E8t bit yo! Se pou ti m\u00F2n yo tounen platon, se pou tout m\u00F2n yo vin t\u00E8 pla!",
    "Sey\u00E8 a pral f\u00E8 w\u00E8 pouvwa li a! Tout moun pral w\u00E8 l\u0027 menm l\u00E8 a. Se Sey\u00E8 a menm ki di sa ak bouch li.",
    "Yon vwa rete li di: Pale non! Yon l\u00F2t mande: Sa pou m\u0027 di? Di yo moun se tankou z\u00E8b yo ye. Tout b\u00E8lte yo, se tankou b\u00E8lte fl\u00E8 nan savann.",
    "Z\u00E8b la cheche, fl\u00E8 a fennen, l\u00E8 Sey\u00E8 a voye van li soufle sou yo. Se vre wi! Se tankou z\u00E8b p\u00E8p la ye!",
    "Wi, z\u00E8b la cheche, fl\u00E8 a fennen, Men, paw\u00F2l Bondye nou an la pou tout tan!",
    "Nou menm moun lavil Jerizal\u00E8m, moute sou yon m\u00F2n byen wo, gaye bon nouv\u00E8l la! Nou menm moun m\u00F2n Siyon yo, pale byen f\u00F2, gaye bon nouv\u00E8l la! Nou m\u00E8t pale f\u00F2. Nou pa bezwen p\u00E8! Di moun lavil peyi Jida yo men Bondye nou an ap vini!",
    "Men Sey\u00E8 ki gen tout pouvwa a! L\u0027ap vini av\u00E8k tout f\u00F2s kouraj li. Li pral pran pouvwa a nan men l\u0027. L\u0027ap mennen moun li te delivre yo av\u00E8 l\u0027. Y\u0027ap mache devan l\u0027! Se rekonpans li. Se rezilta travay li.",
    "Tankou yon gad\u00F2, l\u0027ap okipe mouton l\u0027 yo. Se li menm k\u0027ap sanble yo. L\u0027ap pote ti mouton yo sou bra l\u0027. Tou dousman l\u0027ap mennen manman mouton ki gen pitit d\u00E8y\u00E8 yo.",
    "Kil\u00E8s ki ka mezire val\u00E8 dlo ki nan lanm\u00E8 a ak men l\u0027? Kil\u00E8s ki ka pran laj\u00E8 sy\u00E8l la ak dw\u00E8t li? Kil\u00E8s ki ka mete tout t\u00E8 a nan yon ti mezi? Kil\u00E8s ki ka pran p\u00E8z m\u00F2n yo ak p\u00E8z ti bit yo nan balans?",
    "Ki moun ki ka di Sey\u00E8 a sa pou li f\u00E8? Ki moun ki te ba li kons\u00E8y?",
    "Ki moun Sey\u00E8 a te al jwenn pou l\u0027 te ka gen bon konprann? Ki moun ki te moutre l\u0027 jan pou l\u0027 mache dwat? Ki moun ki te ba li konesans? Ki moun ki te f\u00E8 l\u0027 konnen jan tout bagay f\u00E8t?",
    "Gade! Devan Sey\u00E8 a, nasyon yo tankou yon gout dlo nan yon bokit. Yo pa peze plis pase ti pousy\u00E8 nan yon balans. Moun zile yo menm, yo tankou pousy\u00E8 van ap pote ale!",
    "Tout rakbwa peyi Liban yo pa kont pou boule sou lot\u00E8l li. Tout b\u00E8t ki nan rakbwa peyi Liban yo pa kont ase pou yo f\u00E8 ofrann b\u00E8t pou yo boule pou li yo!",
    "Tout nasyon yo mete ansanm, yo pa anyen devan Sey\u00E8 a. Li pa pran yo pou anyen. Yo pa vo anyen nan je l\u0027.",
    "Ki moun nou ka di ki tankou Bondye? Ki p\u00F2tre nou ta f\u00E8 ki pou ta sanble av\u00E8 l\u0027?",
    "B\u00F2s atizan an pran yon moul pou f\u00E8 yon estati. Ef\u00E8v la kouvri estati a n\u00E8t ak l\u00F2. Li fonn ajan pou soude l\u0027 nan plas li.",
    "Sa ki pa gen gwo mwayen f\u00E8 yon estati an bwa. Li chwazi yon bon bwa ki p\u0027ap pouri. Li chache yon bon b\u00F2s atizan pou travay li pou li, pou f\u00E8 yon estati ki p\u0027ap tonbe kraze.",
    "Se konnen nou pa konnen sa? Ki jan f\u00E8 yo pa t\u0027 janm di nou sa? Pesonn pa t\u0027 f\u00E8 nou konn sa depi lontan? Nou pa janm chache konprann ki moun ki f\u00E8 lat\u00E8?",
    "Moun ki f\u00E8 l\u0027 la chita anwo n\u00E8t, anl\u00E8 t\u00E8 a, depase sy\u00E8l la. Moun ki sou lat\u00E8, se tankou foumi yo ye devan l\u0027. Li deploye sy\u00E8l la tankou yon rido. Li louvri sy\u00E8l la tankou yon tant kote pou moun rete.",
    "Li wete tout pouvwa wa yo te genyen. Li f\u00E8 ch\u00E8f k\u0027ap dirije l\u00E8z\u00F2m sou lat\u00E8 yo pase pou anyen.",
    "Yo tankou yon jenn ti plan ki f\u00E8renk ap pouse f\u00E8y, ki fenk ap f\u00E8 rasin anba t\u00E8. Sey\u00E8 a f\u00E8 van li soufle sou yo, yo cheche. Yon toubouyon van an pote yo ale tankou pay.",
    "Ki moun nou ka di ki tankou m\u0027? Ki moun ki pou ta sanble av\u00E8 m\u0027? Se Bondye apa a ki di sa.",
    "Leve t\u00E8t nou gade sy\u00E8l la. Ki moun ki kreye tout zetwal sa yo? Tankou nan yon lame, li bay yo chak plas yo. Li bay yo tout non, li konn non yo chak. Yonn pa janm manke nan sy\u00E8l la! Li gen gwo pouvwa, li gen anpil f\u00F2s.",
    "Nou menm, moun fanmi Jak\u00F2b yo, poukisa n\u0027ap plenyen konsa? Nou menm, p\u00E8p Izray\u00E8l la, poukisa n\u0027ap plede di: Sey\u00E8 a pa konn sa n\u0027ap pase! Bondye nou an p\u0027ap f\u00E8 anyen pou defann k\u00F2z nou!",
    "Se konnen nou pa konnen? Kouman? Se di yo pa janm di nou sa? Sey\u00E8 a se Bondye ki la pou tout tan an! Se li menm ki kreye tout lat\u00E8. Li pa janm bouke, li pa konn p\u00E8di souf. Pesonn pa ka konprann lide li gen nan t\u00E8t li.",
    "L\u00E8 yon moun p\u00E8di souf, li ba li f\u00F2s. L\u00E8 yon moun febli, li ba l\u0027 kouraj ank\u00F2!",
    "Jenn gason konn p\u00E8di souf, yo konn bouke. L\u00E8 konsa, yo bite, yo tonbe.",
    "Men, Sey\u00E8 a ap bay moun ki mete konfyans yo nan li f\u00F2s ank\u00F2. Tankou malfini, y\u0027ap pran z\u00E8l pou yo leve ale. Y\u0027ap kouri san yo p\u0027ap janm bouke. Y\u0027ap mache, yo p\u0027ap janm febli."
  ],
  [
    "Nou menm moun zile yo, pe bouch nou! Koute sa m\u0027ap di nou! Mete gason sou nou! Pwoche vin defann k\u00F2z nou! Annou plede pou n\u0027 w\u00E8 kil\u00E8s ki gen rezon!",
    "Kil\u00E8s ki te f\u00E8 ch\u00E8f la soti b\u00F2 sol\u00E8y leve, ki te f\u00E8 l\u0027 genyen nan tout batay kote l\u0027 pase? Kil\u00E8s ki te lage tout nasyon yo nan men l\u0027, ki soum\u00E8t tout wa yo devan l\u0027? Av\u00E8k nepe li, li kraze yo f\u00E8 yo tounen pousy\u00E8. Av\u00E8k fl\u00E8ch li yo, li f\u00E8 yo kouri tankou pay van ap gaye.",
    "L\u0027ap fann nan siyay yo, l\u0027ap kouri san li pa p\u00E8 anyen. Pye l\u0027 pa menm touche t\u00E8.",
    "Se travay ki moun sa? Kil\u00E8s ki lak\u00F2z tout bagay sa yo rive? Ki moun ki depi nan k\u00F2mansman ap rele l\u00E8z\u00F2m, pitit an pitit, pou yo f\u00E8 travay li sou lat\u00E8? Se mwen menm, Sey\u00E8 a, ki la anvan yo tout. Se mwen menm k\u0027ap toujou la apre yo tout.",
    "Moun zile yo w\u00E8 sa, yo p\u00E8. Moun nan d\u00E8nye bout lat\u00E8 pran tranble, yo pwoche, yo vini.",
    "Yonn ap ede l\u00F2t. Yonn ap di l\u00F2t: Pran kouraj!",
    "B\u00F2s atizan k\u0027ap f\u00E8 estati a ap ankouraje \u00F2f\u00E8v la. Moun k\u0027ap fin bay estati a f\u00F2m ak ti kout mato l\u0027 yo ap ankouraje b\u00F2s f\u00F2jon an. Yon l\u00F2t di: Soudi a bon! Yo kloure zid\u00F2l la nan plas li pou li pa tonbe.",
    "Men, nou menm p\u00E8p Izray\u00E8l, s\u00E8vit\u00E8 m\u0027 yo! nou se pitit pitit Jak\u00F2b, moun mwen te chwazi a! Nou se moun ras Abraram, zanmi mwen an!",
    "Mwen pran nou nan d\u00E8nye bout lat\u00E8, mwen rele nou soti byen lwen. Mwen di nou: Se s\u00E8vit\u00E8 m\u0027 nou ye! Se chwazi mwen te chwazi nou, mwen pa voye nou jete.",
    "Nou pa bezwen p\u00E8. Mwen la av\u00E8k nou! Nou pa bezwen kite anyen ban nou k\u00E8 sote. Se mwen menm ki Bondye nou. M\u0027ap ban nou f\u00F2s, m\u0027ap ede nou. M\u0027ap soutni nou ak f\u00F2s pony\u00E8t mwen ki pa janm p\u00E8di batay.",
    "Tout moun ki te fache sou nou yo pral wont, yo pral bese t\u00E8t yo. Moun ki t\u0027ap chache nou kont yo pral dispar\u00E8t, yo pral mouri.",
    "Moun ki t\u0027ap f\u00E8 nou lag\u00E8 yo, n\u0027a chache yo, nou p\u0027ap w\u00E8 yo. Moun ki t\u0027ap goumen ak nou yo pral dispar\u00E8t, yo p\u0027ap la ank\u00F2!",
    "Se mwen menm, Sey\u00E8 a, ki Bondye nou! M\u0027ap pran men nou, m\u0027ap di nou: Nou pa bezwen p\u00E8. M\u0027ap ede nou!",
    "Nou menm fanmi Jak\u00F2b yo, moun Izray\u00E8l yo, nou te m\u00E8t piti tankou yon v\u00E8t\u00E8, f\u00E8b tankou yon cheni, nou pa bezwen p\u00E8. Se mwen menm k\u0027ap ede nou, mwen menm, Bondye p\u00E8p Izray\u00E8l la, ki yon Bondye apa. Se mwen menm k\u0027ap delivre nou. Se Sey\u00E8 a menm ki di sa!",
    "M\u0027ap f\u00E8 nou tounen yon machin pou raboure t\u00E8, yon machin tou n\u00E8f av\u00E8k dan byen file. Nou pral raboure m\u00F2n yo, nou pral kraze yo. Nou pral f\u00E8 ti bit m\u00F2n yo tounen pousy\u00E8.",
    "Nou pral vannen yo, van ap bwote yo ale. Van tanp\u00E8t ap gaye yo toupatou. Men, nou pral f\u00E8 f\u00E8t pou Sey\u00E8 a. Nou pral kontan Bondye p\u00E8p Izray\u00E8l la ki yon Bondye apa.",
    "L\u00E8 malere yo ak p\u00F2v yo ap chache dlo pou yo bw\u00E8 epi yo pa ka jwenn, l\u00E8 g\u00F2j yo va ch\u00E8ch n\u00E8t sit\u00E8lman y\u0027a swaf dlo, mwen menm, Sey\u00E8 a, m\u0027a ba yo sa yo lapriy\u00E8 mande m\u0027 lan. Mwen menm, Bondye p\u00E8p Izray\u00E8l la, mwen p\u0027ap lage yo.",
    "M\u0027a f\u00E8 gwo dlo larivy\u00E8 koule sou tout t\u00E8 s\u00E8k kote ki pa t\u0027 gen menm yon ti pyebwa. M\u0027a f\u00E8 sous dlo pete nan fon yo. M\u0027ap f\u00E8 dez\u00E8 a tounen lagon dlo. Sous dlo pral pete nan tout t\u00E8 s\u00E8k yo.",
    "M\u0027ap f\u00E8 pye zakasya ak pye s\u00E8d pouse nan tout dez\u00E8 a, ansanm ak pye jasmen ak pye oliv mawon. Nan t\u00E8 savann lan, m\u0027ap mete pye pichpen, pye bwad\u00F2m ak pye s\u00E8d.",
    "L\u00E8 moun va w\u00E8 sa, y\u0027a konnen pou yo pran t\u00E8t yo, pou yo many\u00E8 konprann se Sey\u00E8 a ki f\u00E8 bagay sa yo ak men l\u0027, se travay Bondye p\u00E8p Izray\u00E8l la, Bondye ki apa a.",
    "Sey\u00E8 a, wa p\u00E8p Izray\u00E8l la, di: -Nou menm, bondye l\u00F2t nasyon yo, vin plede k\u00F2z nou! Vin di sa nou gen pou n\u0027 di pou defans nou!",
    "Pwoche non! Vin di sa ki gen pou rive! Kisa nou te di k\u0027ap rive ki rive vre? Di nou ki jan sa pral pase pou n\u0027 ka pran prekosyon nou! F\u00E8 nou konnen sa ki gen pou rive pou n\u0027 ka rekon\u00E8t sa l\u00E8 l\u0027a rive vre!",
    "Di nou kisa ki gen pou rive pita. L\u00E8 sa a, n\u0027a konnen se bondye nou ye vre! F\u00E8 kich\u00F2y non, li te m\u00E8t bon, li te m\u00E8t pa bon, pou n\u0027 ka w\u00E8 l\u0027, pou nou ka egzaminen l\u0027 ansanm!",
    "Men, gade! Se pa anyen nou ye! Tou sa n\u0027ap f\u00E8 yo pa vo anyen menm! Se yon avilisman pou moun ki pran nou pou bondye yo!",
    "Se mwen menm ki chwazi yon nonm soti b\u00F2 sol\u00E8y leve. Se mwen menm ki f\u00E8 l\u0027 desann soti nan n\u00F2 vin atake. Li kraze tout ch\u00E8f yo tankou labou anba pye l\u0027, menm jan moun k\u0027ap f\u00E8 krich kraze t\u00E8 pou l\u0027 travay.",
    "Anvan sa te rive, kil\u00E8s nan nou ki te di sa pou n\u0027 te ka konnen? Ki moun ki te di davans sa tapral rive konsa, pou n\u0027 te ka di se vre? Non. Pesonn pa t\u0027 di anyen sou sa. Py\u00E8s moun pa janm tande nou di yon mo sou sa.",
    "Se mwen menm premye moun ki bay moun Siyon yo nouv\u00E8l men l\u0027ap vini! Se mwen menm ki voye yon moun al pote bon nouv\u00E8l la bay lavil Jerizal\u00E8m.",
    "L\u00E8 mwen gade nan tout bondye nou yo, mwen pa w\u00E8 yonn ki te gen anyen pou l\u0027 te di. Pa t\u0027 gen yonn ki ta kapab reponn mwen si m\u0027 ta mande l\u0027 anyen.",
    "Tout bondye sa yo pa vo anyen. Yo pa kapab f\u00E8 anyen menm. Estati zid\u00F2l yo, se van. Yo pa vo anyen."
  ],
  [
    "Sey\u00E8 a di: -Men s\u00E8vit\u00E8 m\u0027ap soutni an! Men moun mwen chwazi a, moun ki f\u00E8 m\u0027 plezi anpil la! Mwen mete lespri m\u0027 sou li. Li pral f\u00E8 tout nasyon yo konnen sa ki rele jistis.",
    "Li pa nan rele, li pa nan pale f\u00F2. Li pa nan mache f\u00E8 diskou nan tout lari.",
    "Li p\u0027ap kraze sa ki f\u00E8b yo. Li p\u0027ap lage sa ki san sekou yo. Men, l\u0027ap rann jistis jan sa dwe f\u00E8t.",
    "Li p\u0027ap p\u00E8di espwa, li p\u0027ap p\u00E8di kouraj, jouk l\u0027a fin mete jistis toupatou sou lat\u00E8, jouk moun ki nan zile yo va rete ap tann l\u00F2d l\u0027ap bay yo.",
    "Bondye s\u00E8l M\u00E8t ki kreye sy\u00E8l la epi ki louvri l\u0027 anwo t\u00E8t nou, li menm ki f\u00F2me t\u00E8 a av\u00E8k tou sa k\u0027ap viv sou li, li menm ki bay tout moun k\u0027ap mache sou lat\u00E8 souf lavi, li pale, li di konsa:",
    "Se mwen menm, Sey\u00E8 a, ki rele ou. Mwen ba ou pouvwa pou mete jistis kanpe sou lat\u00E8. Mwen pran men ou. Mwen f\u00F2me ou, mwen mete ou pou pase yon kontra ak p\u00E8p la, pou m\u0027 bay tout nasyon yo limy\u00E8.",
    "W\u0027a louvri je av\u00E8g yo. W\u0027a f\u00E8 prizonye yo soti nan prizon. W\u0027a libere sa ki nan kacho kote ki f\u00E8 nwa a.",
    "Se mwen menm ki Sey\u00E8 a, se konsa yo rele m\u0027. Mwen p\u0027ap bay yon l\u00F2t bondye pouvwa mwen an. Mwen p\u0027ap kite yo bay zid\u00F2l yo lwanj ki pou mwen an.",
    "Gade! Tou sa mwen te di k\u0027ap rive rive vre. Mwen pral di nou l\u00F2t bagay ki gen pou rive. Mwen pral f\u00E8 nou konnen sa anvan menm sa rive.",
    "Chante yon chante tou n\u00E8f pou Sey\u00E8 a! Se pou tout moun toupatou sou lat\u00E8 f\u00E8 lwanj li! Depi moun k\u0027ap vwayaje sou lanm\u00E8 ak tout b\u00E8t ki nan lanm\u00E8 yo, jouk moun ki rete nan zile byen lwen yo.",
    "Se pou dez\u00E8 a ak tout lavil yo chante pou Sey\u00E8 a! Se pou tout kote moun Keda yo rete a f\u00E8 lwanj li! Se pou moun ki rete lavil Sela a rele byen f\u00F2 sou t\u00E8t m\u00F2n yo t\u00E8lman yo kontan!",
    "Se pou tout moun ki rete nan zile yo chante pou Sey\u00E8 a, se pou yo f\u00E8 lwanj li.",
    "Sey\u00E8 a soti tankou yon vanyan gason! Li ranmase tout f\u00F2s li tankou yon nonm ki pral nan lag\u00E8. Li rele byen f\u00F2, li bay siyal pou lag\u00E8 a! Tankou yon vanyan gason, l\u0027ap kraze l\u00E8nmi l\u0027 yo.",
    "Bondye di: -Gen lontan depi m\u0027 f\u00E8men bouch mwen! Mwen pa di anyen, mwen kenbe pou m\u0027 pa pale. Men koulye a, mwen tankou yon fanm ki gen tranche. M\u0027ap rele, m\u0027ap plenn, souf mwen ap koupe, mwen pa kapab ank\u00F2.",
    "Mwen pral ravaje tout m\u00F2n yo, gwo kou piti. Mwen pral f\u00E8 tout plant yo ak tout pyebwa yo cheche. Mwen pral f\u00E8 t\u00E8 nan fon yo tounen sab lanm\u00E8 pou bw\u00E8 tout dlo larivy\u00E8 yo. M\u0027ap cheche lagon dlo yo.",
    "M\u0027ap f\u00E8 av\u00E8g yo mache sou yon wout yo pa t\u0027 janm konnen anvan. M\u0027ap pran men yo, m\u0027ap mennen yo sou chemen yo pa t\u0027 janm konn f\u00E8 anvan. M\u0027ap f\u00E8 kote ki f\u00E8 nwa yo vin f\u00E8 kl\u00E8, kote ki gen anpil bit ak twou yo vin plat. Se tout bagay sa yo mwen pral f\u00E8 rive. Wi, m\u0027ap f\u00E8 yo rive vre.",
    "Tout moun ki mete konfyans yo nan zid\u00F2l, tout moun k\u0027ap rele estati yo bondye, yo pral bese t\u00E8t yo at\u00E8, yo pral wont.",
    "Sey\u00E8 a di: -Nou menm moun soud\u00E8 yo, koute! Nou menm moun av\u00E8g yo, gade byen!",
    "Ki moun ki pi av\u00E8g, ki moun ki pi soud\u00E8 pase s\u00E8vite m\u0027 lan, moun mwen delivre a? Ki moun ki pi soud\u00E8, ki moun ki pi av\u00E8g pase mesaje m\u0027ap voye a, s\u00E8vit\u00E8 Bondye a?",
    "Nou menm moun Izray\u00E8l, nou te w\u00E8 anpil bagay. Men, sa pa t\u0027 di nou anyen! Nou gen z\u00F2r\u00E8y pou nou tande, men nou pa t\u0027 tande anyen",
    "Sey\u00E8 a se yon Bondye ki soti pou sove p\u00E8p Izray\u00E8l la. Li ta vle pou tout p\u00E8p la respekte l\u00F2d li yo, pou yo tout f\u00E8 lwanj li.",
    "Men koulye a, yo fin piye p\u00E8p li a, yo pran tou sa yo te genyen. Yo f\u00E8men yo tout nan kacho. Yo mete yo tout nan prizon. Yo v\u00F2l\u00F2 tou sa yo te genyen san pesonn pa delivre yo. Yo piye yo n\u00E8t ale san pesonn pa di: Renm\u00E8t yo zaf\u00E8 yo!",
    "Ki moun nan nou k\u0027ap pare z\u00F2r\u00E8y li pou l\u0027 tande sa m\u0027ap di la a? Ki moun nan nou k\u0027ap f\u00E8 atansyon pou l\u0027 toujou koute depi koulye a?",
    "Ki moun ki te lage moun Jak\u00F2b yo nan men v\u00F2l\u00F2 yo? Ki moun ki te lage moun Izray\u00E8l yo nan men piyaj\u00E8 yo? Se te Sey\u00E8 a menm ki te f\u00E8 sa. Nou te f\u00E8 peche kont li. Nou pa t\u0027 vle viv jan l\u0027 te mande nou viv la. Nou pa t\u0027 vle swiv l\u00F2d li.",
    "Se konsa, li f\u00E8 p\u00E8p la santi jan l\u0027 te move, li f\u00E8 yo konnen soufrans lag\u00E8. Tankou dife, k\u00F2l\u00E8 Bondye tonbe sou tout peyi a. Men yo yonn pa t\u0027 vle rekon\u00E8t sa. K\u00F2l\u00E8 Bondye boule peyi a n\u00E8t. Men, yo yonn pa t\u0027 pran sa pou anyen!"
  ],
  [
    "Nou menm, moun fanmi Jak\u00F2b yo, men sa Sey\u00E8 a ap di nou koulye a, li menm ki te kreye nou an. Nou menm moun Izray\u00E8l yo, men sa l\u0027ap di nou, li menm ki te f\u00E8 nou ak men l\u0027: -Nou pa bezwen p\u00E8 anyen! M\u0027ap toujou pwoteje nou. Se mwen menm ki te ban nou non nou pote a. Se pou mwen nou ye.",
    "L\u00E8 n\u0027ap pase sou lanm\u00E8, m\u0027ap kanpe la av\u00E8k nou. L\u00E8 n\u0027ap janbe gwo dlo, dlo a p\u0027ap bwote nou ale. L\u00E8 n\u0027ap mache nan mitan dife, dife p\u0027ap boule nou. Flanm dife a p\u0027ap f\u00E8 nou anyen.",
    "Paske mwen menm, mwen se Sey\u00E8 a, Bondye nou an. Se Bondye p\u00E8p Izray\u00E8l la ki yon Bondye apa. Se mwen menm k\u0027ap delivre nou! Pou m\u0027 te ka delivre nou mwen te bay peyi Lejip, peyi Letiopi ansanm ak peyi Seba a nan plas nou.",
    "M\u0027ap bay tout moun l\u00F2t nasyon yo pou m\u0027 ka sove lavi nou, paske mwen konsidere nou anpil. Nou gen anpil val\u00E8 pou mwen, mwen renmen nou anpil.",
    "Nou pa bezwen p\u00E8 anyen. Mwen la av\u00E8k nou. M\u0027ap f\u00E8 tout moun nou yo tounen lakay yo. M\u0027ap sanble nou soti nan peyi sou b\u00F2 sol\u00E8y leve ak nan peyi sou b\u00F2 sol\u00E8y kouche.",
    "M\u0027ap di moun ki rete sou b\u00F2 nan n\u00F2 yo: Kite yo ale! M\u0027ap di moun ki rete sou b\u00F2 nan sid yo: Kite yo tounen! Kite pitit gason m\u0027 yo tounen soti byen lwen. Kite pitit fi m\u0027 yo tounen soti toupatou sou lat\u00E8.",
    "Se p\u00E8p mwen yo ye. Se mwen menm ki kreye yo pou yo ka s\u00E8vi yon lwanj pou mwen. Se mwen menm menm ki te f\u00E8 yo. Se nan men mwen yo soti.",
    "Sey\u00E8 a di ank\u00F2: -F\u00E8 p\u00E8p la konpar\u00E8t devan m\u0027. Se yon bann moun ki gen je men ki pa w\u00E8. Yo gen z\u00F2r\u00E8y men yo pa tande.",
    "Rele tout nasyon yo, f\u00E8 yo tout reyini ansanm. F\u00E8 yo sanble nan tribinal la. Kil\u00E8s nan bondye moun sa yo ki te di davans sa ki gen pou rive a? Kil\u00E8s ki te f\u00E8 nou konnen bagay k\u0027ap rive koulye a? F\u00E8 bondye sa yo vini ak temwen ki pou kanpe pale pou yo. L\u00E8 y\u0027a tande yo, y\u0027a ba yo rezon!",
    "Men paw\u00F2l Sey\u00E8 a di: -Se nou menm menm ki pou s\u00E8vi m\u0027 temwen. Se nou menm mwen te chwazi pou s\u00E8vi m\u0027, pou nou konnen m\u0027, pou nou kapab mete konfyans nou nan mwen, pou nou ka konprann se mwen menm s\u00E8l ki Bondye tout bon an. Anvan mwen, pa t\u0027 gen l\u00F2t bondye. Apre mwen, p\u0027ap gen l\u00F2t bondye.",
    "Se mwen menm s\u00E8l ki Granm\u00E8t la, Sey\u00E8 a. Pa gen l\u00F2t ki ka delivre nou pase mwen menm!",
    "Se mwen menm ki te di nou davans sa ki gen pou rive. Se mwen menm ki delivre nou. Pa gen ankenn l\u00F2t bondye l\u00F2t nasyon yo ki janm f\u00E8 sa pou nou. Nou menm, se temwen mwen nou ye. Se mwen ki Bondye. Se Sey\u00E8 a menm ki di sa.",
    "M\u0027 pa janm chanje. Pesonn pa ka chape anba men mwen. Ki moun ki ka def\u00E8t sa mwen f\u00E8?",
    "Men sa Sey\u00E8 k\u0027ap delivre nou an di: Men sa Bondye p\u00E8p Izray\u00E8l la ki yon Bondye apa a di: -Pou m\u0027 ka sove nou, m\u0027ap voye yon lame mache sou lavil Babil\u00F2n. M\u0027ap f\u00E8 yo tout kouri met dey\u00F2. Wi, moun Kalde yo pral desann soti sou batiman ki te tout l\u00F2g\u00E8y yo a.",
    "Se mwen menm Sey\u00E8 a, Bondye pa nou an, ki yon Bondye apa. Se mwen menm ki te kreye p\u00E8p Izray\u00E8l la. Se mwen menm ki wa nou!",
    "Nan tan lontan, se li menm, Sey\u00E8 a, ki te louvri yon chemen nan mitan lanm\u00E8 a pou nou. Li te f\u00E8 yon wout nan mitan gwo dlo ki te fin deb\u00F2de yo.",
    "Li te f\u00E8 moun yo sanble yon gwo lame ak anpil zam, anpil cha lag\u00E8 ak tout chwal yo. Li f\u00E8 yo tonbe at\u00E8, yo pa janm ka leve ank\u00F2. Yo mouri tankou yon bouji l\u00E8 ou soufle sou li.",
    "Men sa Sey\u00E8 a di: Pa chita ap chonje tan lontan. Pa rete ap kalkile sa ki fin pase!",
    "Men m\u0027ap f\u00E8 yon l\u00F2t bagay pou nou. Li konmanse rive deja. Nou pa w\u00E8 li? Mwen pral f\u00E8 yon wout nan mitan dez\u00E8 a. Mwen pral f\u00E8 gwo dlo koule nan savann lan.",
    "B\u00E8t nan bwa pral f\u00E8 lwanj mwen. Chen mawon ak otrich pral f\u00E8 f\u00E8t pou mwen. Paske m\u0027ap mete dlo nan dez\u00E8 a. M\u0027ap f\u00E8 gwo dlo koule nan savann lan pou p\u00E8p mwen chwazi pou rele m\u0027 pa m\u0027 lan ka jwenn dlo pou yo bw\u00E8.",
    "P\u00E8p mwen te f\u00E8 pou mwen an va chante, l\u0027a f\u00E8 lwanj mwen.",
    "Sey\u00E8 a di: -Men se pa mwen menm nou te s\u00E8vi, nou menm fanmi Jak\u00F2b yo! Nou menm p\u00E8p Izray\u00E8l la, nou te bouke av\u00E8 m\u0027.",
    "Nou pa t\u0027 ofri mouton nou yo pou yo te boule pou mwen. Se pa t\u0027 pou f\u00E8 lwanj mwen nou te touye b\u00E8t nou yo. Mwen pa t\u0027 f\u00F2se nou f\u00E8 ofrann grenn jaden nou yo pou mwen. Mwen pa t\u0027 fatige nou pou lansan nou pa boule pou mwen.",
    "Nou pa t\u0027 depanse lajan nou achte lansan pou mwen. Ni nou pa t\u0027 ofri m\u0027 gr\u00E8s b\u00E8t nou touye yo pou sa te f\u00E8 m\u0027 plezi. Men, se nou menm ki kraze m\u0027 ak peche nou yo. Se nou menm ki fatige m\u0027 ak mechanste n\u0027ap f\u00E8 yo.",
    "Se mwen menm ank\u00F2 k\u0027ap efase tou sa nou f\u00E8 ki mal. Se paske se mwen kif\u00E8 m\u0027ap f\u00E8 l\u0027. Mwen p\u0027ap kenbe nou nan k\u00E8 pout\u00E8t peche nou yo.",
    "Ede m\u0027 chonje sa ki te pase. Ann konpar\u00E8t ansanm nan tribinal la. Ou pral pale pou defann t\u00E8t ou, pou f\u00E8 w\u00E8 se ou ki gen rezon.",
    "Premye zans\u00E8t nou an te f\u00E8 sa li pa t\u0027 dwe f\u00E8. Mesaje nou yo te vire do ban mwen.",
    "Se pout\u00E8t sa mwen avili moun ki reskonsab kay yo mete apa pou mwen an. Se pout\u00E8t sa mwen lage fanmi Jak\u00F2b la pou yo detwi yo n\u00E8t. Mwen kite yo pase moun p\u00E8p Izray\u00E8l yo nan betiz."
  ],
  [
    "Sey\u00E8 a di ank\u00F2: -Koute m\u0027 byen koulye a, nou menm fanmi Jak\u00F2b, s\u00E8vit\u00E8 m\u0027 yo, nou menm p\u00E8p Izray\u00E8l mwen te chwazi pou mwen an.",
    "Men sa Sey\u00E8 ki te kreye nou an, Sey\u00E8 k\u0027ap ede nou depi nan vant manman nou an, di: -Nou pa bezwen p\u00E8 anyen, nou menm fanmi Jak\u00F2b, s\u00E8vit\u00E8 m\u0027 yo, nou menm p\u00E8p Jechouwoun mwen te chwazi pou mwen an.",
    "M\u0027ap vide dlo sou t\u00E8 s\u00E8k la. M\u0027ap f\u00E8 sous dlo koule nan dez\u00E8 a. M\u0027ap bay pitit nou yo pouvwa lespri mwen. M\u0027ap voye benediksyon m\u0027 sou pitit pitit nou yo.",
    "Yo pral pouse tankou z\u00E8b ki jwenn lapli, tankou banbou b\u00F2 larivy\u00E8.",
    "Yonn apre l\u00F2t, moun yo pral di: -Se pou Sey\u00E8 a mwen ye! Y\u0027a vin mete t\u00E8t yo ansanm ak fanmi Jak\u00F2b yo. Yo tout pral make non Sey\u00E8 a nan pla men yo. Y\u0027a di se moun p\u00E8p Izray\u00E8l la yo ye tou.",
    "Sey\u00E8 ki wa p\u00E8p Izray\u00E8l la, Sey\u00E8 ki gen tout pouvwa a, li menm k\u0027ap delivre p\u00E8p la, men sa li di: -Se mwen menm ki te la anvan tout bagay, Se mwen menm k\u0027ap la apre tout bagay. Pa gen l\u00F2t bondye pase mwen menm s\u00E8l.",
    "Kil\u00E8s ki tankou m\u0027? Se pou l\u0027 kanpe di sa! Se pou l\u0027 f\u00E8 nou konn sa, se pou l\u0027 ban m\u0027 pr\u00E8v la! Se pou l\u0027 di tou sa ki pase depi nan konmansman! Se pou l\u0027 f\u00E8 konnen davans sa ki gen pou rive.",
    "Nou pa bezwen p\u00E8, nou pa bezwen tranble. Depi lontan mwen te f\u00E8 nou konn sa, mwen te di nou sa. Nou pral kanpe pale pou mwen. Eske gen l\u00F2t bondye pase mwen menm? Eske gen l\u00F2t bondye ki ka pwoteje moun? Mwen menm, mwen pa konnen l\u0027.",
    "Tout moun k\u0027ap f\u00E8 estati zid\u00F2l yo, se moun ki pa vo anyen. Bondye yo renmen anpil yo pa ka f\u00E8 anyen pou yo. Moun k\u0027ap pran pou yo se moun ki pa w\u00E8, moun ki pa konn anyen. Se pou sa yo pral wont pita.",
    "Ki moun k\u0027ap f\u00E8 p\u00F2tre yon bondye, k\u0027ap fonn metal pou f\u00E8 yon estati san li pa w\u00E8 avantaj li ladan l\u0027?",
    "Moun k\u0027ap s\u00E8vi estati zid\u00F2l yo pral wont. Moun k\u0027ap f\u00E8 estati yo, se moun yo ye. Se pou yo vini pou yo konpar\u00E8t devan tribinal la. Se pou yo p\u00E8, se pou yo wont!",
    "B\u00F2s f\u00F2jon an pran yon moso f\u00E8, li mete l\u0027 nan dife, li travay li ak mato. Li ba l\u0027 f\u00F2m li vle ak f\u00F2s pony\u00E8t li. Li pa manje, li vin f\u00E8b. Li pa bw\u00E8 dlo, li pa kapab ank\u00F2.",
    "Moun k\u0027ap travay bwa a menm pran mezi yon moso bwa, li trase p\u00F2tre zid\u00F2l la sou li ak moso lakre, li travay li ak sizo. Li ba li f\u00F2m yon moun, f\u00F2m yon b\u00E8l moun, pou l\u0027 mete l\u0027 nan yon tanp.",
    "Li ka koupe yon pye s\u00E8d. Li ka chwazi yon pye chenn, osinon yon pye kajou nan rakbwa a. Li ka plante yon pye pichpen epi li tann pou lapli f\u00E8 l\u0027 grandi.",
    "Moun s\u00E8vi ak moso nan r\u00E8s bwa a pou boule. Yo f\u00E8 dife pou yo chofe k\u00F2 yo, pou yo kwit manje. Av\u00E8k r\u00E8s bwa a yo f\u00E8 yon bondye pou yo s\u00E8vi, yon estati pou yo mete ajenou devan l\u0027.",
    "Av\u00E8k mwatye nan bwa a, yo f\u00E8 dife, yo griye vyann, yo manje plen vant yo. Yo chofe k\u00F2 yo tou, epi yo di: Dife a bon! Li cho! Ala b\u00E8l dife!",
    "Av\u00E8k r\u00E8s bwa a, yo f\u00E8 estati yon bondye pou yo s\u00E8vi. Yo mete ajenou devan l\u0027, yo lapriy\u00E8 devan l\u0027, y\u0027ap di: Ou se bondye mwen. Delivre m\u0027 non!",
    "Moun sa yo pa konn anyen, yo pa konprann anyen, paske je yo bouche, yo pa ka w\u00E8. Lespri yo bouche, yo pa konprann anyen.",
    "Moun k\u0027ap f\u00E8 zid\u00F2l yo pa kalkile nan t\u00E8t yo, yo pa konn anyen, yo pa gen konprann pou yo ta di: Mwen boule mwatye bwa a nan dife. Mwen kwit manje sou chabon dife a. Mwen griye vyann pou m\u0027 manje. Av\u00E8k r\u00E8s bwa a mwen f\u00E8 yon bagay k\u0027ap avili m\u0027, yon zid\u00F2l. M\u0027ap adore yon bout bwa!",
    "Se tankou si yo te mete konfyans yo nan sann dife. Se t\u00E8t yo y\u0027ap twonpe. Yo p\u00E8di wout yo. Yo p\u0027ap ka sove lavi yo, yo pa konprann zid\u00F2l yo gen nan men yo a se pa bondye li ye.",
    "Sey\u00E8 a di: -Nou menm fanmi Jak\u00F2b yo, chonje bagay sa yo byen! Nou menm p\u00E8p Izray\u00E8l, chonje se s\u00E8vit\u00E8 m\u0027 nou ye. Se mwen menm ki te f\u00E8 nou pou nou te ka s\u00E8vi m\u0027. Mwen p\u0027ap janm bliye nou!",
    "Mwen te f\u00E8 peche nou yo dispar\u00E8t devan je m\u0027 tankou yon nwaj nan sy\u00E8l la. Tounen vin jwenn mwen non, paske se mwen menm ki te delivre nou.",
    "Ou menm sy\u00E8l la, chante byen f\u00F2! Se pou tout kote ki byen fon anba t\u00E8 a f\u00E8 f\u00E8t! Se pou m\u00F2n yo rele tank yo kontan! Se pou rakbwa yo ansanm ak tout pyebwa ki ladan yo danse f\u00E8 f\u00E8t. Paske Sey\u00E8 a delivre fanmi Jak\u00F2b la, li f\u00E8 moun Izray\u00E8l yo w\u00E8 pouvwa li.",
    "Men sa Sey\u00E8 a di, li menm ki delivre nou, li menm ki te f\u00E8 nou depi nan vant manman nou: -Se mwen menm, Sey\u00E8 a, ki f\u00E8 tout bagay. Se pou kont mwen mwen te louvri sy\u00E8l la anwo t\u00E8t nou. L\u00E8 m\u0027 t\u0027ap f\u00E8 lat\u00E8, kil\u00E8s ki te ede m\u0027?",
    "Se mwen menm ki f\u00E8 siy yo te predi yo p\u00E8di sans yo. Se mwen menm ki f\u00E8 divin\u00F2 yo depale. Mwen demanti paw\u00F2l moun save yo. Mwen f\u00E8 yo w\u00E8 tout konesans yo se bagay moun fou.",
    "Men l\u00E8 s\u00E8vit\u00E8 m\u0027 pale, mwen ba l\u0027 rezon. L\u00E8 mesaje m\u0027 yo bay yon paw\u00F2l, mwen f\u00E8 l\u0027 rive vre. Mwen di moun va rete lavil Jerizal\u00E8m ank\u00F2. Yo pral rebati lavil peyi Jida yo. Lavil li yo ki te bandonnen pral kanpe ank\u00F2.",
    "Mwen menm ki te bay lanm\u00E8 a l\u00F2d pou li cheche, m\u0027ap cheche tout rivy\u00E8 nou yo.",
    "Mwen di wa Siris se li ki pral gouv\u00E8nen pou mwen! Li pral f\u00E8 tou sa m\u0027a mande l\u0027 f\u00E8. Li pral bay l\u00F2d pou yo rebati lavil Jerizal\u00E8m, pou yo ref\u00E8 fondasyon tanp Bondye a."
  ],
  [
    "Sey\u00E8 a te chwazi wa Siris pou f\u00E8 travay li. Li ba li men pou tout nasyon soum\u00E8t devan li. Li voye l\u0027 pou l\u0027 wete pouvwa wa yo, l\u0027ap louvri de batan p\u00F2tay lavil yo devan li. P\u0027ap gen p\u00F2tay k\u0027ap rete f\u00E8men pou li. Men sa Sey\u00E8 a di wa Siris:",
    "-Se mwen menm k\u0027ap louvri chemen pou ou. M\u0027ap f\u00E8 m\u00F2n yo vin plat. M\u0027ap kraze gwo p\u00F2tay an kwiv yo. M\u0027ap kase ba f\u00E8 yo de bout.",
    "M\u0027a ba ou tout rich\u00E8s ki sere kote ki f\u00E8nwa a, rich\u00E8s ki kache nan depo kote moun pa konnen. L\u00E8 sa a, w\u0027a konnen se mwen menm ki Sey\u00E8 a. Se Bondye p\u00E8p Izray\u00E8l la ki te rele ou f\u00E8 travay sa a.",
    "Mwen te rele ou pou ou te ka delivre fanmi Jak\u00F2b yo, s\u00E8vit\u00E8 m\u0027 yo, moun p\u00E8p Izray\u00E8l mwen te chwazi a. Mwen ba ou grad atout ou pa t\u0027 konnen m\u0027 lan.",
    "Se mwen menm ki Sey\u00E8 a. Pa gen l\u00F2t! Se mwen menm s\u00E8l ki Bondye. Se mwen ki ba ou tout f\u00F2s ou atout ou pa t\u0027 konnen m\u0027 lan.",
    "Mwen f\u00E8 sa pou tout moun sou lat\u00E8, depi kote sol\u00E8y leve jouk kote sol\u00E8y kouche, ka konnen pa gen l\u00F2t bondye pase mwen menm! Se mwen menm ki Sey\u00E8 a. Pa gen l\u00F2t!",
    "Mwen mete limy\u00E8, mwen mete f\u00E8nwa! Mwen bay k\u00E8 poze, mwen bay k\u00E8 sote. Se mwen menm Sey\u00E8 a ki f\u00E8 tou sa.",
    "M\u0027ap rete nan sy\u00E8l la, m\u0027ap voye f\u00F2s pouvwa sou nou tankou lapli, pou nou ka gen batay la. Lat\u00E8 pral louvri de bra l\u0027 pou resevwa l\u0027. Delivrans pral fleri sou lat\u00E8, lajistis pral boujonnen toupatou. Se mwen menm Sey\u00E8 a k\u0027ap f\u00E8 tou sa rive.",
    "Madichon pou moun k\u0027ap diskite ak Bondye ki f\u00E8 l\u0027 la! Li tankou yon krich nan mitan yon bann krich. Yon krich pa ka di moun k\u0027ap ba li f\u00F2m lan: Sa w\u0027ap f\u00E8 la a? Travay ou f\u00E8 a pa bon.",
    "Madichon pou pitit k\u0027ap di papa l\u0027 ki kalite pitit ou f\u00E8 la a. Madichon pou pitit k\u0027ap di manman l\u0027 ki kalite pitit ou met sou lat\u00E8 a la a!",
    "Sey\u00E8 a, Bondye p\u00E8p Izray\u00E8l la ki yon Bondye apa, li menm ki te f\u00F2me l\u0027 la, men sa li di: -N\u0027ap mande m\u0027 sa m\u0027 pral f\u00E8 pou pitit mwen yo? N\u0027ap di m\u0027 sa pou m\u0027 f\u00E8?",
    "Se mwen menm ki te f\u00E8 lat\u00E8. Mwen kreye moun pou yo viv sou lat\u00E8. Se mwen menm ki te louvri sy\u00E8l la ak men mwen. Mwen kontwole tou sa ki nan sy\u00E8l la: sol\u00E8y, lalin ak tout bann zetwal yo.",
    "Se mwen menm ki f\u00E8 wa Siris kanpe pou li mete jistis sou lat\u00E8. M\u0027ap louvri tout wout devan li. Se li menm ki pral rebati lavil mwen an. L\u0027ap f\u00E8 moun pa m\u0027 yo te dep\u00F2te yo tounen lakay yo san yo pa bezwen peye anyen, ni yo p\u0027ap bezwen f\u00E8 kado anyen pou sa. Se Sey\u00E8 ki gen tout pouvwa a ki di sa!",
    "Men sa Sey\u00E8 a di ank\u00F2: -Tout pwofi travay moun Lejip yo ak pwofi k\u00F2m\u00E8s moun Letiopi yo pral vin pou nou. Moun b\u00E8l wot\u00E8 ki rete nan peyi Seba yo va pase nan peyi nou an, y\u0027a vin esklav nou. Y\u0027a mache d\u00E8y\u00E8 nou tankou prizonye nan chenn. Y\u0027a mete ajenou devan nou, y\u0027a lapriy\u00E8 nan pye nou, y\u0027a di: Se lakay nou ase Bondye rete. Nanpwen l\u00F2t bondye tankou li. Nanpwen l\u00F2t bondye pase l\u0027.",
    "Tans\u00E8lman se yon Bondye moun pa ka w\u00E8. Bondye p\u00E8p Izray\u00E8l la, se li ki konn delivre moun!",
    "Moun k\u0027ap f\u00E8 estati yo pral wont, yo tout pral t\u00E8t bese. Moun pral pase yo nan betiz.",
    "Men, Sey\u00E8 a ap delivre p\u00E8p Izray\u00E8l la pou tout tan. Nou p\u0027ap janm wont ank\u00F2, nou p\u0027ap janm bese t\u00E8t nou ank\u00F2 devan pesonn jouk sa kaba.",
    "Se Sey\u00E8 a ki kreye sy\u00E8l la. Se li menm s\u00E8lman ki Bondye. Se li menm ki f\u00E8 lat\u00E8, ki ba li f\u00F2m li. Se li menm ki f\u00E8 l\u0027 chita f\u00E8m. Li pa t\u0027 f\u00E8 l\u0027 pou l\u0027 te tounen yon dez\u00E8, men pou l\u0027 te yon kote pou moun rete. Men sa li di: Se mwen menm ki Sey\u00E8 a. Nanpwen l\u00F2t.",
    "Se pa an kach\u00E8t mwen te pale, ni nan yon kote ki f\u00E8 nwa. Mwen pa t\u0027 di moun ras Jak\u00F2b yo pou yo chache m\u0027 kote ki pa gen anyen. Mwen menm, se Sey\u00E8 a mwen ye. Mwen pale laverite, mwen f\u00E8 konnen sa ki dwe f\u00E8t.",
    "Sey\u00E8 a di ank\u00F2: -Sanble non! Sanble, moun l\u00F2t nasyon yo: Pwoche non! Pwoche devan tribinal la non, nou menm ki rive chape yo! Bann moun k\u0027ap plede f\u00E8 posesyon ak zid\u00F2l an bwa yo, k\u0027ap lapriy\u00E8 bondye ki pa ka delivre yo, yo pa konn anyen!",
    "Vin plede k\u00F2z nou! Mete t\u00E8t nou ansanm pou nou konnen sa nou pral di! Kil\u00E8s moun ki te di davans sa ki gen pou rive a? Kil\u00E8s ki te f\u00E8 konnen sa depi lontan? Se pa t\u0027 mwen menm, Sey\u00E8 a? Nanpwen l\u00F2t bondye pase mwen menm. Mwen se Bondye ki pa nan patipri. Se mwen ki ka delivre moun.",
    "Tounen vin jwenn mwen pou nou ka delivre, nou tout ki rete sou lat\u00E8! Paske se mwen ki Bondye. Pa gen l\u00F2t!",
    "Mwen f\u00E8 s\u00E8man sou t\u00E8t mwen, sa m\u0027ap di la a se laverite kl\u00E8. Pesonn p\u0027ap ka demanti paw\u00F2l mwen yo. Tout moun pral vin ajenou devan mwen. Nan tout lang, y\u0027ap pran non mwen pou yo f\u00E8 s\u00E8man.",
    "Y\u0027a di: Se nan Sey\u00E8 a s\u00E8l nou jwenn jistis ak f\u00F2s kouraj! Tout moun ki t\u0027ap kenbe t\u00E8t av\u00E8 l\u0027 yo pral wont, y\u0027ap vin nan pye l\u0027.",
    "Men, gremesi Sey\u00E8 a, moun ras Izray\u00E8l yo pral kanpe ank\u00F2. Yo pral f\u00E8 lwanj mwen."
  ],
  [
    "B\u00E8l ak Nebo, zid\u00F2l moun Babil\u00F2n yo, fini. Y\u0027ap mete estati yo sou do b\u00E8t. Zid\u00F2l nou te konn ap leve anl\u00E8 nan posesyon yo tounen yon chay lou sou do b\u00E8t yo ki tou bouke.",
    "Ni b\u00E8t yo, ni zid\u00F2l yo tonbe ansanm at\u00E8 a. Zid\u00F2l yo pa ka delivre ata b\u00E8t k\u0027ap pote yo a. L\u00E8nmi ap dep\u00F2te yo tankou moun yo f\u00E8 prizonye.",
    "Nou menm fanmi Jak\u00F2b yo, ti r\u00E8s ki rete nan fanmi Izray\u00E8l la, nou menm mwen te pote nan men depi jou nou te f\u00E8t la, nou menm mwen te soutni depi nan vant manman nou an, koute sa m\u0027ap di nou byen:",
    "M\u0027ap toujou aji konsa ak nou jouk n\u0027a vye granmoun. M\u0027ap toujou soutni nou jouk n\u0027a gen cheve blan. M\u0027a pote nou nan men m\u0027 jan m\u0027 te toujou f\u00E8 l\u0027 la. M\u0027a pran nou sou kont mwen, m\u0027a delivre nou.",
    "Ak ki moun nou ta konpare m\u0027? Ki moun nou ka di ki sanble m\u0027? Ki moun nou ka mete b\u00F2 kote m\u0027 ki tankou m\u0027?",
    "Gen moun ki pran l\u00F2 nan p\u00F2ch yo, yo peze ajan nan balans, yo peye yon \u00F2f\u00E8v pou f\u00E8 yon bondye pou yo. L\u00E8fini, yo mete ajenou devan l\u0027, yo adore l\u0027.",
    "Yo leve l\u0027 mete sou zep\u00F2l yo, yo pote l\u0027 ale. Yo mete l\u0027 kanpe yon kote, epi li rete la. Kote yo mete l\u0027 la, li pa ka deplase. Yo m\u00E8t lapriy\u00E8 nan pye l\u0027 kont k\u00F2 yo, li pa ka reponn! Li pa ka delivre yo l\u00E8 yo nan tray.",
    "Pa janm bliye sa! Mete gason sou nou! Nou menm k\u0027ap f\u00E8 peche, kalkile tou sa nou f\u00E8!",
    "Chonje tou sa ki te rive nan tan lontan. Rekon\u00E8t se mwen menm s\u00E8l ki Bondye. Pa gen l\u00F2t! Se mwen s\u00E8l ki Bondye. Nanpwen tankou m\u0027!",
    "Depi nan konmansman, mwen te di jan sa pral ye. Depi davans mwen te f\u00E8 nou konnen sa ki tapral rive. Mwen te di plan travay mwen gen pou rive f\u00E8t vre. M\u0027ap f\u00E8 tou sa mwen te vle f\u00E8 a.",
    "Mwen rele yon nonm mwen te chwazi soti nan yon peyi byen lwen b\u00F2 sol\u00E8y leve. Tankou yon malfini, li pral vini, li pral f\u00E8 travay mwen ba l\u0027 f\u00E8 a. Depi mwen di yon bagay, se pou l\u0027 f\u00E8t. Depi mwen f\u00E8 lide f\u00E8 yon bagay, f\u00F2k li f\u00E8t.",
    "Koute sa m\u0027ap di nou, bann t\u00E8t di, nou menm ki pa soti pou f\u00E8 sa ki dwat:",
    "M\u0027ap f\u00E8 jou delivrans nou an pwoche. Li pa lwen rive. Mwen p\u0027ap mize vin delivre nou. Mwen pral delivre m\u00F2n Siyon. Mwen pral f\u00E8 p\u00E8p Izray\u00E8l la w\u00E8 pouvwa mwen."
  ],
  [
    "Ou menm, lavil Babil\u00F2n, desann sou fot\u00E8y ou a! Al chita at\u00E8 nan pousy\u00E8! Yon l\u00E8, ou te tankou yon jenn tifi. Wi, kapital moun peyi Kalde yo pral chita at\u00E8 plat, yo p\u0027ap janm konsidere ou ank\u00F2 tankou yon b\u00E8l tifi ki renmen plezi, ki pa nan leve ni lou ni lej\u00E8.",
    "Pran w\u00F2l moulen yo, al moulen farin! Wete vwal ki sou t\u00E8t ou a! Moute ke rad ou wot\u00E8 jenou ou. Dekouvri janm ou pou ou janbe dlo.",
    "Rete toutouni pou moun ka w\u00E8 jan ou tonbe ba! Mwen pral tire revanj. Pesonn p\u0027ap ka rete m\u0027.",
    "Moun k\u0027ap delivre nou an rele Sey\u00E8 ki gen tout pouvwa a, Bondye p\u00E8p Izray\u00E8l la ki yon Bondye apa.",
    "Men sa li di lavil Babil\u00F2n: Chita la! Pa di yon mo! Rete nan f\u00E8nwa a! Yo p\u0027ap janm rele ou ank\u00F2 larenn tout peyi yo.",
    "Wi, mwen te move sou p\u00E8p mwen an. Mwen pa t\u0027 aji ak yo tankou moun pa m\u0027. Mwen te lage yo nan men ou. Men, ou te san pitye pou yo. Ou te aji mal anpil, ata ak vye granmoun yo.",
    "Ou te mete nan t\u00E8t ou ou t\u0027ap toujou larenn. Ou pa t\u0027 rete kalkile bagay sa yo byen nan t\u00E8t ou. Ou pa t\u0027 kalkile ki jan sa tapral fini.",
    "Koulye a, louvri z\u00F2r\u00E8y ou, ou menm ki renmen pran plezi ou, ou menm ki chita k\u00E8 p\u00F2p\u00F2z epi k\u0027ap di nan k\u00E8 ou: Se mwen menm ki s\u00E8l ch\u00E8f. Nanpwen l\u00F2t! Mwen p\u0027ap janm p\u00E8di mari m\u0027. Mwen p\u0027ap janm konnen sa ki rele p\u00E8di pitit!",
    "Enben! De mal\u00E8 sa yo pral tonbe sou ou anmenmtan, yon s\u00E8l jou. Ou pral p\u00E8di pitit ou yo ansanm ak mari ou! Wi, mal\u00E8 sa yo pral tonbe ansanm sou ou, malgre tout maji ou pral f\u00E8 yo, malgre pak\u00E8t wanga ou genyen yo!",
    "Ou te konte sou mechanste ou t\u0027ap f\u00E8 yo. Ou t\u0027ap di nan k\u00E8 ou pesonn pa w\u00E8 ou. Bon konprann ak konesans vire t\u00E8t ou. Ou t\u0027ap di nan k\u00E8 ou se ou menm ki s\u00E8l ch\u00E8f. Nanpwen l\u00F2t.",
    "Yon mal\u00E8 pral tonbe sou ou, ou p\u0027ap ka detounen l\u0027 ak maji ou yo. Yon s\u00E8l mal\u00E8 pral tonbe sou ou, ou p\u0027ap ka f\u00E8 anyen pou ou anpeche l\u0027 rive ou. W\u0027a rete konsa, yon boulv\u00E8s pral tonbe sou ou, yon boulv\u00E8s ou pa t\u0027 janm mete nan t\u00E8t ou te ka rive ou.",
    "Ou m\u00E8t rete ak maji ou yo, ak tout wanga ou yo! Depi ou jenn w\u0027ap fatige k\u00F2 ou s\u00E8vi ak yo. Ou pa janm konnen, yo ka f\u00E8 kich\u00F2y pou ou! Ou ka f\u00E8 moun p\u00E8 ou ak yo!",
    "Ou chaje ak moun k\u0027ap ba ou kons\u00E8y jouk ou pa konn sa pou ou f\u00E8. Se pou moun ki te ba ou tout kons\u00E8y sa yo vini koulye a, se pou yo sove ou, yo menm k\u0027ap etidye zetwal, yo menm k\u0027ap separe sy\u00E8l la an div\u00E8s z\u00F2n, yo menm k\u0027ap di ou chak lalin nouv\u00E8l tou sa ki gen pou rive.",
    "Yo tankou ti moso pay. Yon s\u00E8l dife pral boule yo. Yo p\u0027ap menm ka sove pw\u00F2p t\u00E8t pa yo. Se p\u0027ap yon ti dife tankou dife yo f\u00E8 pou kwit manje ni tankou boukan yo limen pou moun chofe dife.",
    "Men kote kons\u00E8y moun sa yo ap mennen ou. Ou te touye t\u00E8t ou ap s\u00E8vi yo depi ou te jenn tifi. Y\u0027ap kouri kite ou, yo chak b\u00F2 pa yo. Yo yonn p\u0027ap rete pou delivre ou!"
  ],
  [
    "Koute paw\u00F2l sa yo byen, nou menm fanmi Jak\u00F2b yo. Nou menm ki pote non Izray\u00E8l, zans\u00E8t nou an, nou menm ki soti nan ras Jida a, nou pran non Sey\u00E8 a pou f\u00E8 s\u00E8man. N\u0027ap f\u00E8 s\u00E8vis pou Bondye p\u00E8p Izray\u00E8l la. Men, se paw\u00F2l nan bouch. Nou pa viv jan Bondye vle l\u0027 la.",
    "Nou cho konsa pou nou di se moun lavil Jerizal\u00E8m, lavil Bondye a, nou ye. Se sou Bondye p\u00E8p Izray\u00E8l la n\u0027ap mete tout espwa nou, li menm yo rele Sey\u00E8 ki gen tout pouvwa a.",
    "Depi lontan mwen te f\u00E8 nou konnen davans sa ki tapral rive. Mwen te pale pou tout moun tande. Mwen rete konsa, mwen f\u00E8 sa m\u0027 gen pou m\u0027 f\u00E8 a, epi yo rive vre.",
    "Mwen te konnen jan nou w\u00F2kl\u00F2. T\u00E8t nou di pase f\u00E8, di pase w\u00F2ch",
    "Se pout\u00E8t sa mwen te f\u00E8 nou konnen davans sa ki tapral rive nou. Wi, mwen te av\u00E8ti nou anvan yo te rive, pou nou pa t\u0027 di se zid\u00F2l nou yo ki te f\u00E8 sa pou nou, se estati an f\u00E8 nou yo ak p\u00F2tre zid\u00F2l nou yo ki te f\u00E8 sa pase konsa.",
    "Se pou nou rekon\u00E8t tou sa mwen te di nou yo rive vre. Enben, mwen pral f\u00E8 ou konnen l\u00F2t bagay ank\u00F2 ki gen pou rive, bagay mwen te kenbe pou mwen, bagay ou pa ka konnen menm.",
    "Se bagay m\u0027ap f\u00E8 koulye a menm. Mwen pa janm ko f\u00E8 sa. Se bagay nou pa t\u0027 janm konnen jouk jounen j\u00F2di a. Konsa nou pa ka di nou te konn sa deja!",
    "Nou pa t\u0027 janm konn bagay konsa, nou pa t\u0027 janm tande sa. Mwen pa t\u0027 kase bwa nan z\u00F2r\u00E8y nou sou sa, paske mwen konnen jan nou tr\u00E8t. Yo pa ka f\u00E8 nou konfyans. Depi nou f\u00E8t yo konnen nou pou moun t\u00E8t di.",
    "Se pout\u00E8t non mwen pote a kif\u00E8 mwen kenbe k\u00F2l\u00E8 m\u0027. Se paske mwen vle pou moun f\u00E8 lwanj mwen kif\u00E8 mwen pa koute k\u00F2l\u00E8 m\u0027 pou m\u0027 kraze nou!",
    "Tankou lajan yo fonn nan f\u00F2j pou w\u00E8 si li bon, mwen te f\u00E8 nou pase tray pou m\u0027 w\u00E8 kote nou ye.",
    "Se pout\u00E8t mwen, pout\u00E8t mwen menm ase, mwen f\u00E8 sa m\u0027 f\u00E8 a. Eske m\u0027 ka kite yo derespekte non mwen? Mwen p\u0027ap kite yon l\u00F2t resevwa lwanj ki pou mwen an!",
    "Nou menm fanmi Jak\u00F2b yo, Nou menm p\u00E8p Izray\u00E8l mwen te chwazi a, koute m\u0027 byen. Se mwen menm ki te la anvan tout bagay, Se mwen menm k\u0027ap la apre tout bagay kaba. Mwen p\u0027ap janm chanje.",
    "Se mwen menm ak men mwen ki f\u00E8 lat\u00E8. Se ak f\u00F2s pony\u00E8t mwen mwen louvri sy\u00E8l la. L\u00E8 m\u0027 rele yo, yo tout kouri vin nan pye m\u0027.",
    "Nou tout, sanble non pou nou koute m\u0027! Kil\u00E8s nan zid\u00F2l nou yo ki te f\u00E8 konnen depi davans tout bagay sa yo? Moun mwen renmen an pral f\u00E8 travay mwen vle l\u0027 f\u00E8 a kont lavil Babil\u00F2n, kont ras moun Kalde yo.",
    "Se mwen menm ki te pale, se mwen menm ki te rele l\u0027. Se mwen menm ki f\u00E8 l\u0027 vini. M\u0027ap f\u00E8 l\u0027 reyisi nan travay l\u0027ap f\u00E8 a.",
    "Pwoche kote m\u0027 non, koute sa m\u0027ap di: Depi nan konmansman mwen pa kache nou anyen. Depi l\u00E8 bagay la t\u0027ap rive, mwen te la. Koulye a, Sey\u00E8 a ban mwen lespri l\u0027, li voye m\u0027!",
    "Bondye p\u00E8p Izray\u00E8l la ki yon Bondye apa, Sey\u00E8 k\u0027ap delivre yo a, men sa li di: -Se mwen menm ki Sey\u00E8 a, Bondye nou an. Se mwen menm k\u0027ap moutre nou sa ki pou byen nou. Se mwen menm k\u0027ap mennen nou nan chemen pou nou swiv la.",
    "Si s\u00E8lman nou te swiv l\u00F2d mwen te ban nou yo, benediksyon ta vide sou nou tankou lapli k\u0027ap tonbe. Tankou lanm\u00E8 ki pa janm sispann voye lanm, m\u0027 pa ta janm sispann kanpe pou nou!",
    "Moun ras nou yo ta menm kantite ak grenn sab. Pitit pitit nou yo ta tankou grenn sab b\u00F2 lanm\u00E8. Anyen pa ta ka detwi nou devan mwen. Non! Nou pa ta janm dispar\u00E8t devan mwen.",
    "Soti kite lavil Babil\u00F2n! Sove k\u00F2 nou lakay moun Kalde yo! Gaye nouv\u00E8l la ak k\u00E8 kontan. Mache f\u00E8 konnen l\u0027 toupatou. Sey\u00E8 a delivre Izray\u00E8l, s\u00E8vit\u00E8 li a.",
    "L\u00E8 li t\u0027ap mennen yo nan dez\u00E8 a, yo pa t\u0027 swaf dlo. Li f\u00E8 sous dlo pete nan w\u00F2ch pou yo. Li fann w\u00F2ch la, dlo koule soti.",
    "Men Sey\u00E8 a di: Pa gen k\u00E8 poze pou mechan yo!"
  ],
  [
    "Nou menm ki rete nan zile yo, koute sa m\u0027ap di nou! Nou menm ki rete byen lwen yo, pare z\u00F2r\u00E8y nou! Depi m\u0027 f\u00E8t, Sey\u00E8 a chwazi m\u0027! Depi nan vant manman m\u0027, li rele m\u0027 pou m\u0027 s\u00E8vi l\u0027.",
    "Li mete nan bouch mwen paw\u00F2l ki tankou kouto byen file. Li pwoteje m\u0027 av\u00E8k f\u00F2s li. Li pare m\u0027 tankou yon fl\u00E8ch byen pwenti, li sere m\u0027 nan sakit li.",
    "Li di m\u0027: Izray\u00E8l, se s\u00E8vit\u00E8 m\u0027 ou ye! W\u0027ap s\u00E8vi yon lwanj pou mwen!",
    "Mwen menm, mwen t\u0027ap di nan k\u00E8 m\u0027: Se pou dan ri m\u0027ap fatige k\u00F2 m\u0027. Se pou gremesi mwen travay jouk mwen f\u00E8b. Men, m\u0027ap toujou gen konfyans: Sey\u00E8 a va ban m\u0027 rezon. Rekonpans mwen la byen sere nan men Sey\u00E8 a.",
    "Se Sey\u00E8 a menm ki chwazi m\u0027 depi m\u0027 f\u00E8t pou m\u0027 s\u00E8vi l\u0027, pou m\u0027 f\u00E8 fanmi Jak\u00F2b la tounen vin jwenn li, pou m\u0027 sanble p\u00E8p Izray\u00E8l la mennen ba li. Sey\u00E8 a ban m\u0027 b\u00E8l pozisyon sa a. Se li ki tout f\u00F2s mwen.",
    "Sey\u00E8 a di m\u0027 konsa: Wi, s\u00E8vit\u00E8 m\u0027 lan va f\u00E8 fanmi Jak\u00F2b la kanpe ank\u00F2. L\u0027a f\u00E8 ti r\u00E8s p\u00E8p Izray\u00E8l yo te dep\u00F2te a tounen lakay yo. Men, se poko sa toujou. M\u0027ap f\u00E8 li s\u00E8vi tankou yon limy\u00E8 pou l\u00F2t nasyon yo, pou d\u00E8nye moun sou lat\u00E8 ka konnen ki jan mwen menm mwen delivre!",
    "Bondye p\u00E8p Izray\u00E8l la ki yon Bondye apa, Sey\u00E8 k\u0027ap delivre yo a, l\u0027ap pale ak p\u00E8p tout moun ap meprize a, p\u00E8p nasyon yo pa vle w\u00E8 a, p\u00E8p ki esklav ch\u00E8f k\u0027ap gouv\u00E8nen yo a. Li di yo: Wa va leve kanpe l\u00E8 y\u0027a w\u00E8 ou. Ch\u00E8f va ajenou devan ou. Y\u0027a f\u00E8 sa pout\u00E8t Sey\u00E8 a k\u0027ap toujou kenbe paw\u00F2l li, pout\u00E8t Bondye p\u00E8p Izray\u00E8l la ki te chwazi ou.",
    "Men sa Sey\u00E8 a di p\u00E8p li a: -L\u00E8 l\u00E8 a va rive pou m\u0027 f\u00E8 ou gras, m\u0027a reponn ou. L\u00E8 jou a va rive pou m\u0027 delivre ou, m\u0027a pote ou sekou. Se mwen ki te f\u00E8 ou, se mwen ki te chwazi ou pou ou siyen yon kontra ak tout p\u00E8p yo. M\u0027a f\u00E8 peyi a kanpe ank\u00F2. N\u0027a tounen viv nan peyi yo te ban nou an, peyi yo te devaste a.",
    "M\u0027a di prizonye yo al lakay nou! M\u0027a di moun ki te chita nan f\u00E8nwa yo: Soti vin nan limy\u00E8 a. Sou tout wout yo, y\u0027a jwenn manje pou yo manje. Tankou mouton, y\u0027a jwenn manje sou tout ti m\u00F2n.",
    "Yo p\u0027ap janm grangou, yo p\u0027ap janm swaf dlo. Chal\u00E8 sol\u00E8y ak van dez\u00E8 p\u0027ap f\u00E8 yo anyen. Paske se moun ki renmen yo a k\u0027ap kondi yo. L\u0027a mennen yo kote ki gen sous dlo.",
    "M\u0027a louvri yon b\u00E8l chemen nan m\u00F2n yo. M\u0027a pare wout sou tout m\u00F2n yo pou p\u00E8p la.",
    "Gen ladan yo k\u0027ap soti byen lwen. Gen sa k\u0027ap soti nan n\u00F2. Gen sa k\u0027ap soti b\u00F2 sol\u00E8y kouche. Gen l\u00F2t k\u0027ap soti lavil Sinim nan sid.",
    "Se pou sy\u00E8l la kontan! Se pou t\u00E8 a f\u00E8 f\u00E8t! Se pou m\u00F2n yo rele t\u00E8lman yo kontan! Paske Sey\u00E8 a pral bay p\u00E8p li a kouraj, l\u0027ap gen pitye pou p\u00E8p li a ki nan lapenn.",
    "Men, p\u00E8p lavil Jerizal\u00E8m lan t\u0027ap di: -Sey\u00E8 a lage nou. M\u00E8t la bliye nou.",
    "Sey\u00E8 a reponn: -Eske yon manman ka bliye pitit l\u0027ap bay tete a? Eske li ka pa sansib pou pitit li pote nan vant li a? Menm si yon manman ta rive bliye pitit li, mwen menm, mwen p\u0027ap janm bliye nou!",
    "Mwen ekri non nou nan pla men m\u0027. Mwen toujou w\u00E8 miray nou yo devan je m\u0027.",
    "Moun ki pral rebati lavil la ap vin tal\u00E8 konsa. Moun ki t\u0027ap kraze nou yo, ki t\u0027ap piye nou yo, pral kouri met dey\u00F2.",
    "Voye je nou toupatou. Gade sa k\u0027ap pase. Tout moun nou yo ap sanble, y\u0027ap vin jwenn nou. Jan nou konnen mwen vivan an, mwen f\u00E8 s\u00E8man: Nou pral kontan w\u00E8 yo lakay nou, tankou l\u00E8 lamarye kontan w\u00E8 b\u00E8l rad n\u00F2s li sou li. Se Sey\u00E8 a menm ki di sa.",
    "Peyi nou an te fin kraze. Peyi a te fin ravaje. Men, koulye a li pral tw\u00F2 piti pou kantite moun k\u0027ap rete ladan l\u0027. Paske moun ki t\u0027ap fini ak peyi a, yo pral voye yo jete byen lwen nou.",
    "Yon l\u00E8, pitit nou te kw\u00E8 ki te p\u00E8di n\u00E8t yo, n\u0027a tande yo ap pale nan z\u00F2r\u00E8y nou, y\u0027a di nou: Peyi a tw\u00F2 piti pou nou. Ban nou kote pou nou rete.",
    "L\u00E8 sa a, n\u0027a di nan k\u00E8 nou! -Kil\u00E8s ki te f\u00E8 tout pitit sa yo pou nou? Nou te p\u00E8di tout pitit nou yo. Nou pa t\u0027 kapab f\u00E8 pitit ank\u00F2. Yo te dep\u00F2te nou, yo te vire do ban nou. Ki moun ki te elve tout pitit sa yo pou nou? Nou te pou k\u00F2 nou. Kote yo soti menm?",
    "Men sa Sey\u00E8 a, Bondye a, di ank\u00F2: M\u0027ap f\u00E8 nasyon yo siyon ak men m\u0027. M\u0027ap leve drapo m\u0027 pou m\u0027 av\u00E8ti p\u00E8p yo. Se yo menm ank\u00F2 ki pral pran pitit gason nou yo sou do yo, k\u0027ap mete pitit fi nou yo sou zep\u00F2l yo pou mennen yo tounen lakay nou.",
    "Wa yo pral tankou papa pou nou. Pitit fi wa yo pral s\u00E8vi nou nouris. Y\u0027ap ajenou devan nou, y\u0027ap bese t\u00E8t yo jouk at\u00E8, Y\u0027a niche pousy\u00E8 ki nan pye nou. L\u00E8 sa a, n\u0027a konnen se mwen menm ki Sey\u00E8 a. Moun ki mete tout espwa yo nan mwen p\u0027ap janm wont.",
    "Eske ou ka wete nan men yon vanyan gason bagay li pran nan lag\u00E8? Eske ou ka lage prizonye ki anba men gwo ch\u00E8f?",
    "Men sa Sey\u00E8 a reponn: Wi! Yo ka wete nan men yon vanyan s\u00F2lda sa li pran nan lag\u00E8. Yo ka lage prizonye ki anba men yon gwo ch\u00E8f. M\u0027ap goumen pou nou ak tout moun k\u0027ap f\u00E8 nou lag\u00E8. M\u0027a delivre pitit nou yo.",
    "Moun k\u0027ap f\u00E8 nou pase tray yo, m\u0027ap f\u00E8 yo yonn manje l\u00F2t. Y\u0027ap bw\u00E8 pw\u00F2p san yo jouk y\u0027a sou tankou moun ki bw\u00E8 diven. L\u00E8 sa a, tout moun va konnen se mwen menm, Sey\u00E8 a, k\u0027ap sove nou. Se mwen menm, Bondye fanmi Jak\u00F2b la, Bondye ki gen pouvwa a, k\u0027ap delivre nou."
  ],
  [
    "Men sa Sey\u00E8 a di ank\u00F2: -Si m\u0027 te voye manman nou tounen lakay li, kote papye div\u00F2s mwen te ba li? Ki moun mwen te dwe lajan pou m\u0027 ta vann nou ba li tankou esklav? Se pout\u00E8t mechanste nou yo mwen te vann nou. Se pout\u00E8t peche nou yo mwen te voye manman nou tounen lakay li.",
    "Poukisa, at\u00F2, l\u00E8 mwen vin delivre nou an, pa gen pesonn ki vini jwenn mwen? Poukisa, l\u00E8 m\u0027 rele nou, pesonn pa reponn? Eske se f\u00F2s mwen pa gen f\u00F2s ase pou m\u0027 delivre nou? Eske pony\u00E8t mwen tw\u00F2 f\u00E8b pou m\u0027 sove nou? Se konnen nou pa konnen mwen annik louvri bouch mwen epi tout dlo lanm\u00E8 cheche, tout larivy\u00E8 tounen ravin ch\u00E8ch, tout pwason mouri paske yo pa jwenn dlo. Y\u0027ap pouri.",
    "Mwen kouvri sy\u00E8l la ak nwaj nwa. Li tankou yon moun ki nan lapenn pou ka lanm\u00F2!",
    "Sey\u00E8 a moutre m\u0027 sa pou m\u0027 di, pou m\u0027 ka ankouraje moun ki pa kapab ank\u00F2. Chak maten li louvri z\u00F2r\u00E8y mwen, pou m\u0027 ka tande sa li pral moutre m\u0027, jan yon bon patizan f\u00E8t pou f\u00E8.",
    "Sey\u00E8 a, Bondye a, louvri lespri mwen, mwen pa kenbe t\u00E8t ak li. Mwen pa renka devan li.",
    "Mwen pare do m\u0027 bay moun k\u0027ap bat mwen yo. Mwen lonje figi m\u0027 bay moun k\u0027ap rache bab mwen yo. Mwen pa kache figi m\u0027 l\u00E8 y\u0027ap joure m\u0027, l\u00E8 y\u0027ap krache sou mwen.",
    "Sey\u00E8 a, Bondye a, ap pote m\u0027 sekou. Se pout\u00E8t sa, jouman yo pa ka f\u00E8 m\u0027 anyen. Mwen sere dan m\u0027, mwen mare k\u00E8 m\u0027 pou m\u0027 soufri. Mwen s\u00E8ten, Bondye p\u0027ap f\u00E8 m\u0027 wont.",
    "Moun ki pral rann mwen jistis la pa lwen rive. Ki moun ki vle plede ak mwen? Ann konpar\u00E8t ansanm devan tribinal la? Kil\u00E8s ki vle rele m\u0027 lajistis? Se pou l\u0027 vin kanpe la devan m\u0027!",
    "Se Sey\u00E8 a menm, Bondye a, k\u0027ap pote m\u0027 sekou. Ki moun ki ka f\u00E8 yo kondannen m\u0027? Tout moun k\u0027ap akize m\u0027 yo pral dispar\u00E8t. Y\u0027ap tankou yon rad v\u00E8men ap devore.",
    "Nou tout ki gen krentif pou Sey\u00E8 a, nou tout k\u0027ap koute paw\u00F2l s\u00E8vit\u00E8 li a, nou w\u00E8 jan chemen m\u0027ap swiv la f\u00E8 nwa san yon ti limy\u00E8 ladan l\u0027. Se pou nou met konfyans nou nan Sey\u00E8 a. Apiye sou Bondye nou an!",
    "Men nou tout k\u0027ap pouse dife, k\u0027ap f\u00E8 plan pou detwi l\u00F2t moun, se nou menm ki pral boule nan dife nou limen an, se nou menm ki pral pran nan plan n\u0027ap f\u00E8 yo. Se Sey\u00E8 a menm ki pral f\u00E8 sa rive nou: Nou pral t\u00F2de ak doul\u00E8 nan kabann nou."
  ],
  [
    "Men sa Sey\u00E8 a di: -Nou tout ki d\u00E8y\u00E8 delivrans, nou tout k\u0027ap chache Sey\u00E8 a, chonje w\u00F2ch kote nou soti a, chonje min kote yo wete nou an!",
    "Chonje Abraram, zans\u00E8t nou an, ak Sara, manman ki f\u00E8 nou an! L\u00E8 m\u0027 te rele Abraram, li pa t\u0027 gen pitit. Mwen beni l\u0027, mwen ba li anpil pitit.",
    "Mwen menm Sey\u00E8 a, mwen pral gen pitye pou peyi Siyon an, pou tout moun k\u0027ap viv nan kay kraze l\u0027 yo. M\u0027ap f\u00E8 tout dez\u00E8 li yo tounen b\u00E8l jaden, tout savann li yo tounen tankou premye jaden mwen te plante Edenn lan. Se k\u00E8 kontan, se f\u00E8t ase ki va gen la. Y\u0027a chante, y\u0027a f\u00E8 mizik pou di m\u0027 m\u00E8si.",
    "Nou menm p\u00E8p mwen, koute sa m\u0027ap di nou: Nou menm nasyon yo, pare z\u00F2r\u00E8y nou: Se mwen menm ki bay lalwa ki la pou rann jistis, pou sa s\u00E8vi yon limy\u00E8 pou tout nasyon yo.",
    "Mwen p\u0027ap mize vin sove nou. Tal\u00E8 konsa m\u0027ap delivre nou. Se mwen menm ki pral gouv\u00E8nen nasyon yo. Moun ki sou zile yo ap tann mwen vini, y\u0027ap tann mwen vin delivre yo.",
    "Leve je nou gade sy\u00E8l la! Voye je gade lat\u00E8! Sy\u00E8l la pral dispar\u00E8t tankou lafimen. Lat\u00E8 pral fini tankou yon vye rad. Moun ki rete sou lat\u00E8 pral mouri tankou mouch. Men, delivrans m\u0027ap ba yo a ap la pou tout tan. Mwen p\u0027ap janm bezwen delivre yo ank\u00F2 apre sa.",
    "Nou menm ki konnen sa ki dwat, koute sa m\u0027ap di nou. Nou menm ki kenbe l\u00F2d mwen yo nan k\u00E8 nou, nou pa bezwen p\u00E8 l\u00E8 moun ap trennen nou nan labou, nou pa bezwen tranble l\u00E8 moun ap joure nou.",
    "Moun sa yo pral dispar\u00E8t tankou rad sizo ap devore. Yo pral fini tankou twal ki kanni. Men delivrans m\u0027ap ban nou an ap la pou tout tan. Pitit pitit nou yo p\u0027ap janm nan ka pou m\u0027 delivre yo ank\u00F2.",
    "Leve non, Sey\u00E8! Leve non! Mete kouraj ou sou ou, Sey\u00E8! Leve non, tankou nan tan lontan, jan ou te f\u00E8 l\u0027 sou tan zans\u00E8t nou yo! Apa ou menm ki te fann Raab pak an pak? Apa ou menm ki te p\u00E8se gwo dragon lanm\u00E8 a?",
    "Se ou menm ki te cheche dlo lanm\u00E8 a. Se ou menm ki te louvri yon chemen nan mitan lanm\u00E8 a pou moun ou t\u0027ap delivre yo te ka pase.",
    "Moun Sey\u00E8 a delivre yo ap tounen lakay yo. Y\u0027ap rive sou m\u00F2n Siyon an av\u00E8k chante nan bouch yo, ak yon kontantman nan tout figi yo, yon s\u00E8l k\u00E8 kontan ki p\u0027ap janm fini. P\u0027ap gen lapenn, p\u0027ap gen plenyen ank\u00F2. Se va k\u00E8 kontan ak f\u00E8t pou tout tan.",
    "Sey\u00E8 a di: -Se mwen menm k\u0027ap ban nou kouraj. Poukisa pou nou ta p\u00E8 moun ki la pou mouri, moun ki gen pou pase tankou z\u00E8b nan savann?",
    "Gen l\u00E8 ou bliye Sey\u00E8 ki te f\u00E8 ou la, li menm ki te louvri sy\u00E8l la epi ki te poze fondasyon lat\u00E8 a? Poukisa tout lajounen w\u0027ap tranble konsa devan k\u00F2l\u00E8 moun k\u0027ap peze ou yo, moun k\u0027ap chache detwi ou yo? Kisa k\u00F2l\u00E8 moun sa yo ka f\u00E8 ou?",
    "Tal\u00E8 konsa, yo pral lage moun ki nan prizon yo. Yo p\u0027ap mouri nan kacho. Y\u0027a jwenn kont manje pou yo manje.",
    "Se mwen menm, Sey\u00E8 a, ki Bondye ou la. Mwen souke dlo lanm\u00E8 a, mwen f\u00E8 lanm lanm\u00E8 yo gwonde. Sey\u00E8 ki gen tout pouvwa a, se konsa yo rele m\u0027!",
    "L\u00E8 m\u0027 t\u0027ap louvri sy\u00E8l la, l\u00E8 m\u0027 t\u0027ap mete fondasyon lat\u00E8 a, mwen te di moun Siyon yo: se p\u00E8p mwen nou ye. Mwen te mete paw\u00F2l mwen nan bouch nou. Mwen te pwoteje nou ak f\u00F2s pony\u00E8t mwen.",
    "Leve non, lavil Jerizal\u00E8m! Leve non! Souke k\u00F2 ou. Leve non! Ou fin bw\u00E8 gode chatiman Bondye te ba ou bw\u00E8 nan k\u00F2l\u00E8 li a. Ou bw\u00E8 d\u00E8nye degout ki te nan gode a jouk li f\u00E8 t\u00E8t ou vire!",
    "Nanpwen yonn nan tout pitit li f\u00E8 yo ki la pou moutre l\u0027 chemen pou l\u0027 pran. Pa gen yonn nan tout pitit li elve yo ki la pou ba l\u0027 men.",
    "De mal\u00E8 tonbe sou ou yonn apre l\u00F2t. Ki moun ki ka plenn s\u00F2 ou? Yo ravaje peyi a, yo fini av\u00E8 l\u0027. Grangou ak lag\u00E8 fin touye moun ou yo. Pa gen moun ank\u00F2 ki pou ba ou kouraj.",
    "Nan tout kwen lari, moun ou yo kouche at\u00E8 san konesans. Tankou b\u00E8t nan bwa, yo pran nan p\u00E8len. K\u00F2l\u00E8 Sey\u00E8 a f\u00E8 yo sou. Bondye pa nan pale mete la.",
    "Se pout\u00E8t sa, nou menm moun lavil Jerizal\u00E8m ki nan soufrans, koute paw\u00F2l sa yo byen, nou menm ki sou tankou si nou te bw\u00E8 diven.",
    "Sey\u00E8 a, Bondye nou an, pale. Men sa Bondye k\u0027ap pran defans p\u00E8p li a di: -Mwen pral wete nan men nou gode mwen te ban nou bw\u00E8 nan k\u00F2l\u00E8 mwen an. Nou p\u0027ap gen pou nou bw\u00E8 ank\u00F2 nan gode k\u0027ap f\u00E8 nou sou a.",
    "Se moun ki t\u0027ap maltrete nou yo mwen pral bay li, moun ki t\u0027ap f\u00E8 nou pase tray yo epi ki t\u0027ap di nou: Kouche k\u00F2 nou at\u00E8 pou nou ka pase sou nou. L\u00E8 konsa, nou pare do nou ba yo vre at\u00E8 a, yo mache sou nou, tankou sou granchemen kote moun ap pase!"
  ],
  [
    "Leve non, m\u00F2n Siyon! Leve non! Mete kouraj ou sou ou! Mete pi b\u00E8l rad ou sou ou, ou menm Jerizal\u00E8m, lavil Bondye a! Paske moun l\u00F2t nasyon yo, ki pa pote mak kontra Bondye a, ki pa nan kondisyon pou s\u00E8vi Bondye, p\u0027ap janm mete pye lakay ou ank\u00F2.",
    "Ou menm lavil Jerizal\u00E8m ki nan prizon, souke pousy\u00E8 ki sou ou, leve at\u00E8 a, chita sou f\u00F2t\u00E8y ou! Wete chenn yo te pase nan kou ou yo, ou menm m\u00F2n Siyon ki te nan prizon!",
    "Men sa Sey\u00E8 a di p\u00E8p li a. -Yo pa t\u0027 bay lajan pou achte nou l\u00E8 nou te tounen esklav. Yo p\u0027ap bay lajan non plis pou delivre nou l\u00E8 y\u0027a lage nou.",
    "Men sa Sey\u00E8 a, Bondye a, di: -Nan tan lontan, p\u00E8p mwen an te desann al rete nan peyi Lejip. Apre sa, Lasiri f\u00E8 yo pase kont miz\u00E8 yo pou anyen.",
    "Koulye a, sa pou m\u0027 f\u00E8 la a? Se Sey\u00E8 a menm k\u0027ap di sa. Yo pran p\u00E8p mwen an, yo dep\u00F2te yo pou anyen. Moun k\u0027ap kraze yo a ap pale f\u00F2, y\u0027ap f\u00E8 grandiz\u00E8. Se Sey\u00E8 a menm ki di sa. Epi tout lajounen, san rete y\u0027ap trennen non m\u0027 nan labou.",
    "Men jou sa a, p\u00E8p mwen an va rekon\u00E8t se mwen menm Bondye, ki pale ak nou! Men mwen!",
    "Ala b\u00E8l sa b\u00E8l l\u00E8 ou w\u00E8 sou m\u00F2n yo mesaje a k\u0027ap kouri pote bon nouv\u00E8l k\u0027ap bay k\u00E8 poze a! L\u0027ap f\u00E8 konnen delivrans Bondye a. L\u0027ap di moun Siyon yo: Se Bondye ou la k\u0027ap gouv\u00E8nen!",
    "Faksyonn\u00E8 ou yo ap rele. Y\u0027ap rele ansanm t\u00E8lman yo kontan. Y\u0027ap w\u00E8, se ak pw\u00F2p je yo y\u0027a w\u00E8 Sey\u00E8 a k\u0027ap tounen sou m\u00F2n Siyon an!",
    "Pete rele, f\u00E8 f\u00E8t ansanm, nou menm vye miray mazi lavil Jerizal\u00E8m yo! Paske Sey\u00E8 a bay p\u00E8p li a kouraj ank\u00F2, li delivre lavil Jerizal\u00E8m.",
    "Sey\u00E8 a f\u00E8 tout nasyon yo w\u00E8 f\u00F2s kouraj li ki apa n\u00E8t la. Toupatou sou lat\u00E8 yo w\u00E8 jan Bondye nou an ap delivre p\u00E8p li a.",
    "Wete k\u00F2 nou nan lavil Babil\u00F2n! Wete k\u00F2 nou! Pati ale! Pa manyen anyen nou pa dwe manyen! Wete k\u00F2 nou nan mitan lavil la. Mete nou nan kondisyon pou nou f\u00E8 s\u00E8vis pou Bondye, nou menm k\u0027ap pote veso ki apa pou s\u00E8vis Sey\u00E8 a.",
    "Fwa sa a, nou pa bezwen prese kouri ale. Nou p\u0027ap f\u00E8 tankou moun k\u0027ap kouri chape poul yo. Paske Sey\u00E8 a, Bondye nou an, ap pran devan nou. Se li menm tou, Bondye p\u00E8p Izray\u00E8l la, k\u0027ap mache d\u00E8y\u00E8 pou pwoteje nou.",
    "Sey\u00E8 a di: -Men li, s\u00E8vit\u00E8 m\u0027 lan va w\u00E8 tout travay li ap mache byen! L\u0027a vin grann\u00E8g. Moun va konsidere l\u0027 anpil. Y\u0027a pote l\u0027 anl\u00E8!",
    "Menm jan anpil moun te pran sezisman l\u00E8 yo te w\u00E8 l\u0027, sit\u00E8lman li te defigire, sit\u00E8lman figi l\u0027 pa t\u0027 sanble menm ak figi moun,",
    "konsa tou, anpil nasyon va kontan l\u00E8 y\u0027a w\u00E8 l\u0027 fwa sa a. Wa yo va rete bouch be devan li sit\u00E8lman y\u0027a sezi. Paske y\u0027a w\u00E8 bagay moun pa t\u0027 janm rakonte yo anvan sa, y\u0027a konprann bagay yo pa t\u0027 janm tande anvan."
  ],
  [
    "P\u00E8p la va reponn: -Ki moun ki te kw\u00E8 sa n\u0027ap tande la a? Ki moun ki rekon\u00E8t travay Bondye a nan sa ki rive la a?",
    "Li te grandi devan Bondye tankou yon ti plant ki tou f\u00E8b, tankou yon ti krey\u00F2l ki pouse nan t\u00E8 s\u00E8k. Li pa t\u0027 b\u00E8l gason, li pa t\u0027 gen anyen nan li ki pou ta f\u00E8 nou vire gade l\u0027. Li pa t\u0027 sanble anyen ki ta ka f\u00E8 nou kontan ret gade l\u0027.",
    "Nou pa t\u0027 gade l\u0027 menm, tout moun te vire do ba li. Li te soufri anpil, li te tout tan nan gwo lapenn. Tout moun te vire t\u00E8t yo pou yo pa w\u00E8 l\u0027. Nou pa t\u0027 okipe l\u0027, nou pa t\u0027 pran ka l\u0027 menm.",
    "Men, se soufrans nou ta gen pou nou soufri a li t\u0027ap soufri pou nou. Se doul\u00E8 nou ta gen pou santi nan k\u00F2 pa nou li te pran sou do l\u0027. Nou menm menm, nou te konprann se pini Bondye t\u0027ap pini l\u0027. Nou te konprann se frape Bondye t\u0027ap frape l\u0027, se kraze Bondye t\u0027ap kraze l\u0027 anba men l\u0027.",
    "Men, se pou peche nou kif\u00E8 yo te mete san l\u0027 dey\u00F2 konsa. Se ak\u00F2z mechanste nou kif\u00E8 yo te kraze l\u0027 anba kou konsa. Chatiman ki te pou nou an se sou li li tonbe. Se konsa li ban nou k\u00E8 poze. Av\u00E8k tout kou li te resevwa yo, li ban nou gerizon.",
    "Nou te tankou mouton ki te p\u00E8di bann, chak moun b\u00F2 pa yo. Men, chatiman ki pou te tonbe sou nou an, Sey\u00E8 a f\u00E8 l\u0027 tonbe sou li.",
    "Yo te maltrete l\u0027, men li menm se bese li bese t\u00E8t li ase. Tankou yon ti mouton y\u0027ap mennen labatwa, li pa t\u0027 janm louvri bouch li di krik. Wi, tankou yon manman mouton ki pa di krik pandan y\u0027ap taye lenn sou do l\u0027, li pa t\u0027 janm louvri bouch li di anyen.",
    "Yo pran l\u0027, yo mete l\u0027 nan prizon, yo trennen l\u0027 tribinal. Pa t\u0027 gen pesonn pou te pran ka l\u0027, l\u00E8 yo wete l\u0027 nan mitan moun k\u0027ap viv sou t\u00E8 a. Se pou peche p\u00E8p mwen an yo te touye l\u0027.",
    "Atout li pa t\u0027 janm f\u00E8 ankenn krim, yo antere l\u0027 menm kote ak mechan yo. Atout li pa t\u0027 janm kite manti soti nan bouch li, yo mete l\u0027 nan yon kavo nan mitan tonm moun rich yo.",
    "Men, se te volonte Bondye pou yo te kraze l\u0027 anba soufrans konsa, pou l\u0027 te bay lavi li pou Bondye te ka padonnen peche nou yo. L\u0027a w\u00E8 pitit pitit li yo. L\u0027a viv pi lontan toujou. Se konsa travay Sey\u00E8 a va mache byen nan men l\u0027.",
    "Apre tout soufrans sa yo, l\u0027a jwenn k\u00E8 kontan ank\u00F2. L\u0027a konnen li pa t\u0027 soufri pou gremesi. Li te s\u00E8vi Bondye yon jan ki k\u00F2r\u00E8k n\u00E8t. Li te pran chatiman anpil moun sou do l\u0027. L\u0027a f\u00E8 Bondye f\u00E8 yo gras.",
    "Se pout\u00E8t sa, m\u0027ap pran l\u0027 mete l\u0027 ch\u00E8f. M\u0027ap ba li plas nan mitan grann\u00E8g yo. L\u0027ap gen menm pouvwa ak gwo ch\u00E8f yo. Paske se limenm menm ki te bay t\u00E8t li pou l\u0027 mouri konsa. Li te kite yo mete l\u0027 ansanm ak krimen\u00E8l yo. Li pran plas anpil moun ki t\u0027ap f\u00E8 sa ki mal. Li mande padon pou moun ki te f\u00E8 mal yo."
  ],
  [
    "Jerizal\u00E8m, ou menm ki pa t\u0027 kapab f\u00E8 pitit, rele, f\u00E8 f\u00E8t! Ou menm ki pa t\u0027 janm konnen doul\u00E8 tranche, chante, danse, f\u00E8 k\u00E8 ou kontan! Paske fanm gason pa t\u0027 okipe a ap gen plis pitit pase fanm mari l\u0027 pa t\u0027 janm kite l\u0027 la. Se Sey\u00E8 a menm ki di sa.",
    "Laji kote w\u0027ap moute tant ou pou ou viv la! Louvri twal tant ou yo. Ou pa bezwen jennen. Lonje k\u00F2d ou yo, ranf\u00F2se pik\u00E8t ou yo!",
    "Ou pral louvri lakou ou sou b\u00F2 dwat ak sou b\u00F2 g\u00F2ch pou f\u00E8 plas. Moun ou yo pral tounen nan peyi moun l\u00F2t nasyon yo te pran nan men yo. Yo pral plen tout lavil ki te rete san moun yo.",
    "Ou pa bezwen p\u00E8! Yo p\u0027ap derespekte ou ank\u00F2! Ou pa bezwen bese t\u00E8t ou, yo p\u0027ap f\u00E8 ou wont ank\u00F2! Ou pral bliye bagay l\u00E8d ou te f\u00E8 l\u00E8 ou te jenn marye a. Ou p\u0027ap chonje l\u00E8 ou te rete pou kont ou tankou yon fanm ki p\u00E8di mari l\u0027.",
    "Bondye ki te kreye ou la pral tankou yon mari pou ou. Sey\u00E8 ki gen tout pouvwa a, se konsa yo rele l\u0027. Se Bondye p\u00E8p Izray\u00E8l la, Bondye ki apa a, ki pral delivre ou. Se Bondye tout lat\u00E8 a yo rele l\u0027.",
    "Ou tankou yon madanm mari l\u0027 kite l\u0027, epi ki nan gwo lapenn. Ou tankou yon madanm mari l\u0027 te renmen depi l\u00E8 l\u0027 te jenn gason, men li vire do kite l\u0027. Sey\u00E8 a rele ou tounen vin jwenn li.",
    "Men sa Bondye ou la di ou: -Mwen te kite ou pou yon ti tan. Men, m\u0027ap tounen av\u00E8 ou ank\u00F2 paske mwen renmen ou anpil.",
    "K\u00F2l\u00E8 te f\u00E8 m\u0027 p\u00E8di t\u00E8t mwen. Mwen te vire do ba ou. Men, k\u00E8 m\u0027 f\u00E8 m\u0027 mal pou ou. M\u0027ap moutre ou jan m\u0027 toujou renmen ou. Se Sey\u00E8 k\u0027ap delivre ou la ki di ou sa.",
    "Menm jan nan tan Noe, mwen te pwom\u00E8t mwen p\u0027ap janm kite gwo inondasyon rive ank\u00F2 sou lat\u00E8. Konsa tou, mwen pwom\u00E8t koulye a m\u0027 p\u0027ap janm fache sou nou ank\u00F2. Mwen p\u0027ap rele d\u00E8y\u00E8 nou, mwen p\u0027ap pini nou ank\u00F2.",
    "Ou te m\u00E8t w\u00E8 m\u00F2n yo ap souke, ti m\u00F2n yo ap tranble, mwen p\u0027ap janm sispann renmen ou. M\u0027ap toujou kenbe kontra mwen te pase pou m\u0027 te toujou byen av\u00E8 ou la. Se Sey\u00E8 ki renmen ou lan ki di ou sa.",
    "Sey\u00E8 a di ank\u00F2: -Ou menm lavil Jerizal\u00E8m ki nan gwo lapenn, ki san sekou, ki san pesonn pou konsole ou, mwen pral poze b\u00E8l w\u00F2ch py\u00E8 ak yon m\u00F2tye koul\u00E8 pou fondasyon ou. Mwen pral rebati ou sou py\u00E8 safi.",
    "M\u0027ap bati f\u00F2 ou yo ak py\u00E8 ribi, p\u00F2tay ou yo ak py\u00E8 malachi, miray ranpa ou yo ak b\u00E8l w\u00F2ch py\u00E8 ki koute ch\u00E8.",
    "Se Sey\u00E8 a menm ki pral moutre pitit ou yo tout bagay. Yo pral viv al\u00E8z ak k\u00E8 poze.",
    "Ou pral kanpe f\u00E8m paske tout moun ap mache dwat lakay ou. Pa f\u00E8 mechanste. Ou pa bezwen p\u00E8 pesonn. Ou pa bezwen gen k\u00E8 sote. Anyen p\u0027ap rive ou.",
    "Si yo atake ou, sa p\u0027ap soti nan mwen. Nenp\u00F2t moun ki va f\u00E8 ou lag\u00E8 pral tonbe devan ou.",
    "Se mwen menm ki kreye b\u00F2s f\u00F2jon k\u0027ap chofe dife chabon pou f\u00E8 tout kalite zam. Se mwen menm tou ki f\u00E8 lwijanboje yo pou kraze brize.",
    "Men, tout zam y\u0027a f\u00E8 pou s\u00E8vi kont ou yo p\u0027ap f\u00E8 ou anyen. W\u0027a gen repons nan bouch ou pou tout moun ki va akize ou nan tribinal. Se sa m\u0027ap f\u00E8 pou tout s\u00E8vit\u00E8 m\u0027 yo. Se mwen k\u0027ap defann k\u00F2z yo. Se Sey\u00E8 a menm ki di sa!"
  ],
  [
    "Vini non, nou tout ki swaf dlo. Men dlo! Vini non, nou tout ki pa gen lajan, nou m\u00E8t vini. Achte manje pou nou manje. Nou pa bezwen lajan! Achte diven ak l\u00E8t pou nou bw\u00E8. Nou pa bezwen peye!",
    "Poukisa n\u0027ap depanse lajan achte manje ki pa ka f\u00E8 anyen pou nou? Poukisa n\u0027ap depanse lajan travay nou pou bagay ki pa ka plen vant nou? Si nou koute byen sa m\u0027ap di nou la a, n\u0027a manje sa ki bon. N\u0027a pran plezi nou nan manje bon kalite manje.",
    "Louvri z\u00F2r\u00E8y nou. Vin jwenn mwen. Koute byen sa m\u0027ap di nou, n\u0027a jwenn lavi. M\u0027ap siyen yon kontra ak nou pou tout tan. M\u0027a ban nou benediksyon mwen te pwom\u00E8t David yo.",
    "Gade. Mwen te f\u00E8 l\u0027 ch\u00E8f pou l\u0027 te k\u00F2mande nasyon yo. Mwen te f\u00E8 l\u0027 s\u00E8vi m\u0027 temwen nan mitan yo.",
    "Gade, ou pral rele nasyon ou pa t\u0027 konnen. Nasyon ki pa t\u0027 konnen ou pral kouri vin jwenn ou. Se mwen menm, Sey\u00E8 a, Bondye ou la, Bondye apa p\u00E8p Izray\u00E8l la, k\u0027ap f\u00E8 sa rive konsa, paske m\u0027ap leve ou anl\u00E8.",
    "Tounen vin jwenn Sey\u00E8 a, pandan nou ka jwenn li an. Lapriy\u00E8 nan pye l\u0027 pandan li toupre nou an.",
    "Se pou mechan yo kite move chemen y\u0027ap swiv la. Se pou malveyan yo wete move lide k\u0027ap travay nan t\u00E8t yo. Se pou yo tounen vin jwenn Sey\u00E8 a ki va gen pitye pou yo. Se pou yo tounen vin jwenn Bondye nou an, paske l\u0027ap padonnen tou sa yo f\u00E8.",
    "Lide pa m\u0027 pa menm ak lide pa nou. Chemen pa nou pa menm ak chemen pa m\u0027. Se Sey\u00E8 a menm ki di sa.",
    "Menm jan sy\u00E8l la byen lwen anwo lat\u00E8, se konsa lide pa m\u0027 byen lwen anwo lide pa nou, chemen pa m\u0027 byen lwen chemen pa nou.",
    "Gade! Lapli ak lawouze soti nan sy\u00E8l la, yo pa tounen kote yo soti a san yo pa wouze lat\u00E8, san yo pa f\u00E8 l\u0027 donnen, san yo pa f\u00E8 plant yo pouse pou bay kiltivat\u00E8 yo grenn pou yo simen ak manje pou yo manje.",
    "Konsa tou pou paw\u00F2l ki soti nan bouch mwen: li p\u0027ap tounen vin jwenn mwen san li pa f\u00E8 sa m\u0027 te vle l\u0027 f\u00E8 a, san li pa f\u00E8 tou sa mwen te voye l\u0027 f\u00E8 a.",
    "N\u0027a kite lavil Babil\u00F2n ak k\u00E8 kontan. Y\u0027a mennen nou tounen lakay nou ak k\u00E8 poze. Gwo m\u00F2n yo ak ti m\u00F2n yo va pran chante pou nou sit\u00E8lman y\u0027a kontan. Tout pyebwa nan plenn yo va bat bravo pou nou!",
    "Pye pichpen va pouse kote ki te plen pikan. Pye ilan-ilan va pouse kote ki te plen chadwon. Sa va s\u00E8vi yon lwanj pou Sey\u00E8 a, yon remak k\u0027ap la pou tout tan, yon siy pesonn p\u0027ap ka detwi."
  ],
  [
    "Men sa Sey\u00E8 a di p\u00E8p li a: -Se pou nou f\u00E8 sa ki dwat. Pa f\u00E8 lenjistis. Paske mwen pa lwen vin delivre nou, mwen pa lwen f\u00E8 nou konnen jan m\u0027ap pran defans nou.",
    "benediksyon pou moun ki f\u00E8 sa m\u0027 di yo f\u00E8 a epi ki toujou kenbe paw\u00F2l mwen yo f\u00E8m. benediksyon pou moun ki respekte jou repo a, pou moun ki pa mete men l\u0027 nan ankenn movezak.",
    "Yon moun l\u00F2t nasyon ki va kole k\u00F2 l\u0027 ak p\u00E8p Sey\u00E8 a pa f\u00E8t pou di: Sey\u00E8 a p\u0027ap kite m\u0027 f\u00E8 s\u00E8vis pou li ansanm ak p\u00E8p li a. Yon moun ki chatre pa dwe janm di: Se yon vye pyebwa ch\u00E8ch mwen ye, mwen pa ka f\u00E8 pati p\u00E8p Bondye a.",
    "Men sa Sey\u00E8 a di: L\u00E8 yon moun ki chatre mete jou repo a apa pou mwen, l\u00E8 li chwazi pou l\u0027 f\u00E8 volonte mwen, l\u00E8 li kenbe kontra mwen an f\u00E8m,",
    "m\u0027ap f\u00E8 yo chonje l\u0027 nan tanp mwen an ak nan mitan p\u00E8p mwen an pi lontan pase si li te gen pitit gason ak pitit fi. M\u0027ap f\u00E8 yo pa janm bliye l\u0027.",
    "Tout moun l\u00F2t nasyon ki va vin kole k\u00F2 yo ansanm ak p\u00E8p Sey\u00E8 a pou yo s\u00E8vi l\u0027, pou yo renmen l\u0027 tankou yon s\u00E8vit\u00E8, tout moun ki mete jou repo a apa san yo pa derespekte l\u0027 epi ki kenbe kontra m\u0027 lan f\u00E8m,",
    "m\u0027ap mennen yo sou m\u00F2n ki apa pou mwen an, m\u0027a ba yo k\u00E8 kontan nan kay kote yo f\u00E8 lapriy\u00E8 pou mwen an. M\u0027a asepte tout b\u00E8t y\u0027a ofri pou boule sou lot\u00E8l mwen ak tout l\u00F2t ofrann y\u0027a f\u00E8 pou mwen. Y\u0027a rele kay mwen an kay kote tout p\u00E8p va vin f\u00E8 lapriy\u00E8 nan pye m\u0027.",
    "Men sa Sey\u00E8 a, Bondye a, di, li menm ki te f\u00E8 moun p\u00E8p Izray\u00E8l yo te dep\u00F2te yo sanble nan peyi yo a ank\u00F2: Anplis moun p\u00E8p mwen an, mwen va sanble yon bann l\u00F2t moun ank\u00F2 ansanm ak yo.",
    "Sey\u00E8 a rele moun l\u00F2t nasyon yo pou yo vin devore, pou yo vin manje tankou b\u00E8t mawon ki nan savann ak b\u00E8t ki nan rakbwa.",
    "Li di: -Tout ch\u00E8f ki la pou av\u00E8ti p\u00E8p mwen an, je yo pete. Yo pa konprann anyen. Yo tankou chen ki pa janm jape. Lespri yo byen lwen. Yo kouche tout lajounen, y\u0027ap kabicha.",
    "Yo tankou chen aloufa, anyen pa janm kont yo. Se yon bann ch\u00E8f san konprann. Yo tout f\u00E8 sa yo pito. Se avantaj yo ase y\u0027ap defann.",
    "Y\u0027ap plede di: Vini non! N\u0027a jwenn diven. N\u0027a pran k\u00E8k bon razad gw\u00F2g. Denmen menm, bagay la ap pi bon toujou pase j\u00F2di a."
  ],
  [
    "Moun k\u0027ap mache dwat yo ap fin mouri nan peyi a, sa pa f\u00E8 pesonn anyen. Moun k\u0027ap s\u00E8vi Bondye ak tout k\u00E8 yo ap fin dispar\u00E8t, pesonn pa w\u00E8 sa. Mechanste f\u00E8 moun k\u0027ap mache dwat yo dispar\u00E8t.",
    "Moun ki t\u0027ap mache dwat yo ale kote yo jwenn k\u00E8 poze, yo kouche nan tonm yo.",
    "Nou menm ki p\u0027ap f\u00E8 anyen san konsilte zetwal, pwoche vini! Se yon bann moun ki vire do bay Bondye nou ye. N\u0027ap s\u00E8vi zid\u00F2l, nou tankou moun k\u0027ap f\u00E8 adilt\u00E8, k\u0027ap viv nan dez\u00F2d.",
    "Ki moun n\u0027ap pase nan betiz la a? Ki moun n\u0027ap pale mal konsa? Sou ki moun n\u0027ap f\u00E8 grimas konsa? Se yon bann moun ki pa janm kenbe paw\u00F2l yo, yon bann moun k\u0027ap bay manti nou ye.",
    "N\u0027ap f\u00E8 s\u00E8vis pou zid\u00F2l nan jaden nou. Nou kouche ak fanm anba pye bwadchenn, anba tout raje. Nou bay timoun nou pou yo touye pou zid\u00F2l yo nan twou w\u00F2ch nan bafon yo.",
    "Nou pran k\u00E8k gwo w\u00F2ch gal\u00E8t nan ravin yo s\u00E8vi nou Bondye. Se yo ki tout nou. Nou f\u00E8 ofrann grenn jaden ak ofrann diven pou yo vide sou yo. Nou konprann bagay konsa ka f\u00E8 m\u0027 plezi!",
    "Nou moute sou yon gwo m\u00F2n byen wo pou n\u0027 al kouche ak fanm, pou n\u0027 al touye b\u00E8t nou ofri bay zid\u00F2l yo.",
    "Nou mete w\u00F2ch zid\u00F2l nou yo d\u00E8y\u00E8 p\u00F2tay nou, nan pap\u00F2t lakay nou. Nou vire do ban mwen, nou mete nou toutouni, nou moute sou gwo kabann byen laj nou, nou kouche ak medam, chwal zid\u00F2l yo, nou peye pou sa. Nou pran kont plezi nou ak je nou kole sou w\u00F2ch zid\u00F2l yo.",
    "Nou mete od\u00E8 sou nou, nou pati al f\u00E8 s\u00E8vis pou Mol\u00F2k. Nou mete tout kalite od\u00E8 sou nou. Nou voye mesaje byen lwen al chache zid\u00F2l pou nou. Nou voye yo jouk nan peyi kote m\u00F2 yo ye a.",
    "Nou fatige k\u00F2 nou ap vwayaje, men nou pa janm kite! Nou mete nan t\u00E8t nou zid\u00F2l yo ap ban nou f\u00F2s pou nou pa janm bouke.",
    "Sey\u00E8 a di: Kil\u00E8s bondye sa yo ki t\u0027ap ban nou k\u00E8 sote, ki t\u0027ap f\u00E8 nou p\u00E8 konsa, kif\u00E8 ou bay tout manti sa yo? Kil\u00E8s sa a ki f\u00E8 nou bliye m\u0027 konsa? Nou pa chonje reve m\u0027. Eske se paske mwen rete mwen pa di anyen kif\u00E8 nou sispann gen krentif pou mwen?",
    "M\u0027ap denonse tou sa n\u0027ap plede f\u00E8 pou sove t\u00E8t nou. Nou kw\u00E8 l\u0027ap bon pou nou, men sa p\u0027ap s\u00E8vi nou anyen.",
    "L\u00E8 n\u0027a rele mande sekou, se pou tout zid\u00F2l nou yo vin sove nou si yo kapab! Yon senp ti van ap pote yo ale, yon ti briz van ap pati ak yo. Men, moun ki mete konfyans yo nan mwen va rete nan peyi a, y\u0027a rete sou m\u00F2n ki apa pou mwen an.",
    "L\u00E8 sa a, Sey\u00E8 a di: -Pare wout la pou p\u00E8p la tounen vin jwenn mwen. Mete ranbl\u00E8. Wete tout bagay k\u0027ap bare wout la devan p\u00E8p mwen an.",
    "Se mwen menm Bondye ki anwo n\u00E8t nan sy\u00E8l la, Bondye ki la pou tout tan an, Bondye ki apa n\u00E8t la. Men sa mwen di: mwen rete yon kote ki anwo n\u00E8t, yon kote ki apa pou mwen n\u00E8t. Men mwen kanpe la av\u00E8k moun ki soum\u00E8t yo devan m\u0027, av\u00E8k moun ki gen lapenn tout bon pou sa yo f\u00E8 ki mal, pou m\u0027 ka remoute kouraj yo, pou m\u0027 ba yo konfyans ank\u00F2.",
    "Mwen pa vle nan diskit tout tan ak yo, mwen pa vle rete ank\u00F2l\u00E8 tout tan pou moun mwen bay lavi yo pa p\u00E8di kouraj.",
    "Wi, mwen te fache anpil sou yo paske yo te gen move lanvi nan k\u00E8 yo. Mwen te f\u00E8 k\u00F2l\u00E8, mwen te pini yo, mwen te lage yo, paske yo t\u0027ap f\u00E8 t\u00E8t di, yo t\u0027ap f\u00E8 sa yo pi pito.",
    "Mwen te w\u00E8 tou sa yo t\u0027ap f\u00E8, men m\u0027ap geri yo. Mwen pral pran men yo pou m\u0027 mennen yo sou bon chemen an. M\u0027a remoute kouraj sa ki nan lapenn yo.",
    "M\u0027a di yo: K\u00E8 poze pou nou tout ki lwen, k\u00E8 poze pou nou tout ki pre. M\u0027a mete lwanj nan bouch yo, m\u0027ap ba yo tout k\u00E8 poze, m\u0027ap geri yo.",
    "Men, mechan yo tankou lanm\u00E8 ki boulv\u00E8se. Lanm lanm\u00E8 yo ap bat san rete, y\u0027ap jete kras ak labou sou rivaj la.",
    "Bondye mwen an di: Pa gen k\u00E8 poze pou mechan yo."
  ],
  [
    "Sey\u00E8 a di m\u0027 konsa: -Rele ak tout f\u00F2s ou, rele mezi ou kapab! F\u00E8 vwa ou sonnen tankou klewon! F\u00E8 p\u00E8p mwen an konnen tout mechanste li f\u00E8 yo! F\u00E8 moun fanmi Jak\u00F2b yo konnen tout peche yo te f\u00E8!",
    "Chak jou, y\u0027ap f\u00E8 s\u00E8vis pou mwen. Yo pretann yo konnen chemen m\u0027 yo, tankou si se yon nasyon ki f\u00E8 sa ki dwat devan m\u0027, epi ki pa t\u0027 janm lage l\u00F2d mwen te ba yo. Y\u0027ap mande m\u0027 pou m\u0027 defann k\u00F2z yo. Yo ta vle pou Bondye kanpe la ak yo.",
    "P\u00E8p la ap di: -Sa nou bezwen f\u00E8 j\u00E8n f\u00E8 si Bondye p\u0027ap w\u00E8 sa? Sa nou bezwen pran lapenn pou sa nou f\u00E8 ki mal si ou p\u0027ap gade sou sa? Sey\u00E8 a reponn yo: -M\u0027ap di nou laverite. Jou n\u0027ap f\u00E8 j\u00E8n lan, se jou sa a tou n\u0027ap chache f\u00E8 sa ki nan enter\u00E8 nou ase. Se l\u00E8 sa a n\u0027ap plede peze moun k\u0027ap travay pou nou yo.",
    "Konsa tou, jou n\u0027ap f\u00E8 j\u00E8n lan, se l\u00E8 sa a tou n\u0027ap joure, n\u0027ap f\u00E8 kont, n\u0027ap goumen, n\u0027ap bay move kou. Jan mwen w\u00E8 n\u0027ap f\u00E8 j\u00E8n lan j\u00F2di a se pa konsa pou nou f\u00E8 l\u0027 si nou vle lapriy\u00E8 nou yo rive nan z\u00F2r\u00E8y mwen.",
    "Eske mwen ka pran plezi nan kalite j\u00E8n sa a? Se sa nou rele yon jou n\u0027ap pran lapenn pou sa nou f\u00E8 ki mal? F\u00E8 j\u00E8n pou nou, se bese t\u00E8t nou jouk at\u00E8 tankou wozo van ap pliye, se kouche plat at\u00E8 sou sak nan mitan sann dife. At\u00F2 se sa nou rele f\u00E8 j\u00E8n? Se sa ki pou f\u00E8 Bondye plezi a?",
    "Non! Men kalite j\u00E8n ki pou f\u00E8 k\u00E8 m\u0027 kontan an: Sispann f\u00E8 mechanste. Sispann f\u00E8 lenjistis. Bay esklav nou yo lib\u00E8te! Mete chay k\u0027ap foule moun yo at\u00E8.",
    "Separe sa nou genyen ak moun ki grangou. Louvri p\u00F2t kay nou pou nou resevwa malere ki pa gen kote pou yo d\u00F2mi. Si nou w\u00E8 yon fr\u00E8 nou toutouni, ba li rad pou li mete sou li. Pa refize lonje men bay fr\u00E8 par\u00E8y ou.",
    "L\u00E8 sa a, tankou sol\u00E8y k\u0027ap leve, m\u0027ap klere nou, m\u0027a f\u00E8 nou w\u00E8 jan mwen renmen nou. Lapoula m\u0027a geri nou, m\u0027a toujou mache ak nou pou m\u0027 delivre nou. Pouvwa Bondye a va mache d\u00E8y\u00E8 nou pou pwoteje nou.",
    "L\u00E8 sa a, si nou lapriy\u00E8 nan pye m\u0027, m\u0027a reponn nou. Si nou rele m\u0027, m\u0027a di men mwen! Si nou rache tout mechanste nan k\u00E8 nou voye jete, si nou sispann kraponnen moun, si nou sispann pale moun mal,",
    "si nou manje ak moun ki grangou, si nou plen vant moun ki nan nesesite, limy\u00E8 va klere pou nou nan mitan f\u00E8nwa. Lannwit va f\u00E8 kl\u00E8 pou nou tankou gwo midi.",
    "Se tout tan Sey\u00E8 a va moutre nou chemen pou nou pran, l\u0027a rafrechi nanm nou nan tan chechr\u00E8s. L\u0027a ban nou f\u00F2s ak kouraj. N\u0027a tankou yon jaden ki byen wouze, tankou yon sous dlo ki pa janm ch\u00E8ch.",
    "N\u0027a rebati vye kay nou yo ki te fin tonbe. N\u0027a moute l\u00F2t kay sou ansyen miray fondasyon tan lontan yo. Y\u0027a rele nou moun ki konn repare miray fann yo, moun ki konn balize granchemen yo, moun k\u0027ap ref\u00E8 kay ki kraze yo pou moun ka vin rete nan peyi a ank\u00F2.",
    "Si nou veye k\u00F2 nou pou nou respekte jou repo a, pou nou pa regle pw\u00F2p zaf\u00E8 nou jou ki apa pou mwen an, si se yon plezi pou nou l\u00E8 jou repo a rive, si nou respekte jou ki apa pou mwen menm, Sey\u00E8 a, pou jou sa a nou pa nan f\u00E8 sa ki nan lide nou, nou pa nan vwayaje, nou pa nan f\u00E8 travay, ni nou pa nan pale vye koze,",
    "l\u00E8 sa a, n\u0027a jwenn plezi nou nan f\u00E8 s\u00E8vis pou mwen. M\u0027a f\u00E8 tout moun sou lat\u00E8 pote nou anl\u00E8, n\u0027a jwi lavi nan peyi mwen te bay Jak\u00F2b, zans\u00E8t nou an. Se mwen menm, Sey\u00E8 a, ki di sa!"
  ],
  [
    "Non! Se pa paske Sey\u00E8 a manke f\u00F2s kif\u00E8 li pa vin delivre nou. Se pa paske li soud\u00E8 kif\u00E8 li pa tande l\u00E8 n\u0027ap lapriy\u00E8 nan pye l\u0027.",
    "Men se mechanste nou yo ki mete yon bay\u00E8 ant nou ak Bondye nou an. Se peche nou yo ki f\u00E8 l\u0027 vire figi l\u0027 pou l\u0027 pa tande nou.",
    "San ap koule sou tout dw\u00E8t nou. Nou foure men nou nan tout kalite mechanste. Bonjou nou pa laverite. Depi nou louvri bouch nou se kout lang n\u0027ap bay.",
    "L\u00E8 n\u0027 al nan tribinal se pou defann move k\u00F2z. L\u00E8 n\u0027ap plede, nou bay manti. N\u0027ap di yon bann bagay ki pa laverite. Se move lide ase ki nan t\u00E8t nou. Se mechanste ase n\u0027ap f\u00E8.",
    "Move plan y\u0027ap f\u00E8 yo tankou pwazon. Si ou pran ladan yo nanpwen rechap. Si ou rive kraze yon move plan y\u0027ap f\u00E8, y\u0027ap pare yonn ki pi r\u00E8d pou ou.",
    "Menm jan ou pa ka f\u00E8 rad ak fil zariyen, konsa tou sa y\u0027ap f\u00E8 a p\u0027ap rap\u00F2te yo anyen ki bon. Se mechanste ase yo soti pou yo f\u00E8. Se nan san ase yo mete men yo.",
    "Y\u0027ap kouri konsa pou f\u00E8 sa ki mal, yo cho pou yo touye moun inonsan. Lide yo toujou sou sa ki mal, kote yo pase se dega toupatou. Se mal\u00E8 yo kite d\u00E8y\u00E8 yo.",
    "Yo pa konn jan pou yo viv byen ak moun. Tout sa y\u0027ap f\u00E8 kwochi. Tout k\u00F2 yo se plan. Moun k\u0027ap swiv yo toujou nan t\u00E8t chaje.",
    "P\u00E8p la di: -Koulye a nou konnen poukisa Bondye ki pou ta defann k\u00F2z nou an rete lwen nou konsa, poukisa li pa vin delivre nou. Nou t\u0027ap tann limy\u00E8 pou klere kote n\u0027ap mete pye nou, men kote nou pase se nan f\u00E8nwa nou ye.",
    "N\u0027ap tatonnen tankou av\u00E8g k\u0027ap chache wout, tankou moun je pete. N\u0027ap bite gwo midi tankou si nou t\u0027ap mache sol\u00E8y kouche. San nou pa malad, nou tankou moun ki deja nan peyi san chapo.",
    "N\u0027ap wouke tankou chen, n\u0027ap plenn tankou bourik anba chay. N\u0027ap tann Bondye pou l\u0027 pran defans nou. Bichi! N\u0027ap tann li vin delivre nou. Anyen menm!",
    "Sey\u00E8, se vre wi, nou te f\u00E8 anpil peche kont ou! Koulye a, se peche nou yo k\u0027ap kale nou. Yo la devan je nou. Nou rekon\u00E8t nou te f\u00E8 yo vre.",
    "Nou te vire do bay Sey\u00E8 a, nou voye l\u0027 jete. Nou derefize koute l\u0027. Nou t\u00F2de men fr\u00E8 par\u00E8y nou, nou rev\u00F2lte kont Bondye. Se move lide ase nou te gen nan k\u00E8 nou. Se manti ase nou t\u0027ap kalkile nan t\u00E8t nou.",
    "Se pout\u00E8t sa, nou pa t\u0027 bay chans pou yo defann nou. Pesonn pa ka pwoche vin delivre nou. Nan tout lavil la ou pa konn kote ou gad ak pesonn. Pesonn pa mache dwat.",
    "Pa gen moun serye ank\u00F2! Si ou pa f\u00E8 tankou tout moun, se ou k\u0027ap anba. Sey\u00E8 a w\u00E8 sa. Sa te f\u00E8 l\u0027 mal paske pa t\u0027 gen jistis nan peyi a.",
    "Li sezi w\u00E8 pesonn pa leve kanpe pou defann inonsan yo. Se konsa, li vin delivre p\u00E8p la ak pw\u00F2p f\u00F2s kouraj li. Li ba l\u0027 men, li pran defans li.",
    "Li mete jistis anwo li tankou yon plak pwot\u00E8j pou lestonmak li. Li mete pouvwa pou sove a tankou yon kas nan t\u00E8t li. Li mete pouvwa revanj li sou li tankou yon palto, li vlope k\u00F2 l\u0027 ak f\u00F2s pou l\u0027 pran defans moun li renmen yo.",
    "L\u0027ap pini chak moun dapre sa yo f\u00E8: li pral move sou moun ki pa vle w\u00E8 l\u0027 yo, li pral tire revanj sou l\u00E8nmi l\u0027 yo, menm sou moun ki rete nan zile byen lwen yo.",
    "Depi kote sol\u00E8y la leve a jouk kote sol\u00E8y la kouche a, tout moun va p\u00E8 Sey\u00E8 a, y\u0027a respekte pouvwa li. L\u0027ap vin tankou lavalas k\u0027ap desann nan fon ravin, tankou gwo van tanp\u00E8t.",
    "M\u0027ap vin sou m\u00F2n Siyon an pou m\u0027 delivre tout moun fanmi Jak\u00F2b yo ki va vire do bay peche yo. Se Sey\u00E8 a menm ki di sa.",
    "Sey\u00E8 a di ank\u00F2: Men kontra mwen pral pase ak yo a: M\u0027ap mete lespri m\u0027 sou yo. M\u0027ap ba yo l\u00F2d mwen yo pou l\u00F2d mwen yo ka nan bouch yo, nan bouch pitit yo ak nan bouch pitit pitit yo, pou tout tan tout tan. Se mwen menm Sey\u00E8 a ki di sa."
  ],
  [
    "Leve kanpe! Ou pral klere tankou sol\u00E8y. Pouvwa Sey\u00E8 a pral klere sou ou.",
    "L\u00F2t nasyon yo nan f\u00E8nwa, yon nwaj kouvri l\u00F2t p\u00E8p yo. Men limy\u00E8 Sey\u00E8 a pral leve sou nou! Pouvwa li pral par\u00E8t sou nou!",
    "Nasyon yo pral kouri vin nan limy\u00E8 nou an. Tout wa yo pral kouri vin nan kl\u00E8te jou k\u0027ap leve pou nou an.",
    "Voye je nou toupatou b\u00F2 kote nou, gade sa k\u0027ap rive! Tout moun pa nou yo ap sanble, y\u0027ap tounen lakay yo. Pitit gason nou yo ap soti byen lwen. Moun ap pote pitit fi nou yo tankou timoun chita sou ren yo.",
    "L\u00E8 n\u0027a w\u00E8 sa, n\u0027a kontan n\u00E8t ale! K\u00E8 nou pral bat, nou p\u0027ap konn kote pou n\u0027 mete k\u00F2 nou! Y\u0027ap pote rich\u00E8s nasyon yo ban nou. Y\u0027ap soti l\u00F2t b\u00F2 lanm\u00E8, y\u0027ap vin jwenn nou.",
    "Y\u0027ap ban nou kantite chamo ki soti peyi Madyan ak peyi Efa. Nou p\u0027ap konnen kote pou n\u0027 mete yo. Moun ap soti peyi Saba, chaje l\u00F2 ak lansan. Y\u0027ap pwonmennen f\u00E8 lwanj Sey\u00E8 a toupatou.",
    "Tout mouton ak kabrit peyi Keda yo ap sanble lakay nou. N\u0027a gen belye mouton peyi Nebay\u00F2t yo pou f\u00E8 s\u00E8vis. N\u0027a ofri yo pou boule sou lot\u00E8l mwen an. Sa va f\u00E8 m\u0027 plezi. Sey\u00E8 a va f\u00E8 kay kote f\u00F2t\u00E8y li ye a vin byen b\u00E8l ank\u00F2.",
    "Ki tout moun sa yo? Y\u0027ap plane tankou yon nwaj nan sy\u00E8l la, tankou yon bann pijon k\u0027ap tounen vin nan kal\u00F2j yo?",
    "Se yon bann bato k\u0027ap soti byen lwen, bato peyi Tasis yo devan. Y\u0027ap mennen moun p\u00E8p Bondye a tounen lakay yo. Y\u0027ap pote ajan ak l\u00F2 ak yo an kantite, pou sa s\u00E8vi yon lwanj pou Sey\u00E8 a, Bondye nou an. Paske Bondye p\u00E8p Izray\u00E8l la, ki yon Bondye apa, te f\u00E8 b\u00E8l bagay pou p\u00E8p li a.",
    "Sey\u00E8 a pale ak lavil Jerizal\u00E8m, li di l\u0027 konsa: -Se moun l\u00F2t nasyon ki pral rebati miray nou yo! Se wa yo ki pral s\u00E8vi nou domestik. Nan k\u00F2l\u00E8 mwen, mwen te pini nou. Men, mwen gen pitye pou nou paske mwen gen bon k\u00E8.",
    "P\u00F2tay nou yo ap rete louvri lajounen kou lannwit. Yo p\u0027ap janm f\u00E8men, pou wa l\u00F2t nasyon yo ka pote tout rich\u00E8s peyi yo lakay nou.",
    "Paske y\u0027ap detwi tout nasyon ak tout wa ki pa vle s\u00E8vi nou yo. Y\u0027ap kraze peyi sa yo n\u00E8t ale.",
    "Y\u0027a pote pi b\u00E8l pyebwa nan peyi Liban an, pichpen, pye s\u00E8d ak bwad\u00F2m, lakay nou pou dekore tanp ki apa pou mwen an, pou anbeli kote m\u0027 rete a.",
    "Pitit moun ki t\u0027ap maltrete nou yo va vin jwenn nou t\u00E8t bese. Tout moun ki t\u0027ap pase nou nan betiz pral ajenou nan pye nou. Y\u0027a rele nou lavil Sey\u00E8 a, M\u00F2n Siyon ki pou Bondye p\u00E8p Izray\u00E8l la ki yon Bondye apa.",
    "Mwen p\u0027ap vire do ban nou ank\u00F2. Yo p\u0027ap rayi nou. Nou p\u0027ap rete san pesonn pou vizite nou. M\u0027ap f\u00E8 moun nou yo toujou kontan w\u00E8 nou. Y\u0027a f\u00E8 f\u00E8t de tit an tit.",
    "L\u00F2t nasyon yo ansanm ak wa yo va pran swen nou tankou yon nouris k\u0027ap bay pitit li tete. L\u00E8 sa a n\u0027a konnen se mwen menm, Sey\u00E8 a, ki sove nou. Se Bondye p\u00E8p Izray\u00E8l la, Bondye ki gen tout pouvwa a, ki delivre nou.",
    "M\u0027a f\u00E8 yo pote l\u00F2 pou nou nan plas kwiv. M\u0027a f\u00E8 yo pote ajan pou nou nan plas f\u00E8. N\u0027a gen kwiv nan plas bwa, n\u0027a gen f\u00E8 nan plas w\u00F2ch. Nan plas ch\u00E8f ki t\u0027ap peze nou yo, m\u0027a mete ch\u00E8f k\u0027ap f\u00E8 nou viv ak k\u00E8 poze. Nan plas ch\u00E8f ki t\u0027ap souse nou yo, m\u0027a mete ch\u00E8f k\u0027ap f\u00E8 sa ki dwat.",
    "Yo p\u0027ap tande moun f\u00E8 mechanste nan peyi a ank\u00F2. Moun p\u0027ap devalize peyi a ank\u00F2, ni moun p\u0027ap kraze l\u0027. M\u0027ap s\u00E8vi nou ranpa, se mwen menm k\u0027ap pwoteje nou. M\u0027ap s\u00E8vi nou p\u00F2tay, n\u0027a f\u00E8 lwanj mwen.",
    "Se pa sol\u00E8y la ki pral klere nou lajounen. Ni nou p\u0027ap bezwen kl\u00E8te lalin lan pou klere nou lannwit. Se mwen menm, Sey\u00E8 a, ki pral s\u00E8vi nou limy\u00E8 pou tout tan. Se Bondye nou an ki pral leve t\u00E8t nou.",
    "Sol\u00E8y nou an p\u0027ap janm kouche ank\u00F2. Lalin nou an p\u0027ap janm dispar\u00E8t. Se Sey\u00E8 a menm ki pral s\u00E8vi nou limy\u00E8 pou tout tan. Jou lafliksyon nou yo fini.",
    "Tout moun nan p\u00E8p nou an va f\u00E8 sa ki dwat. Y\u0027a rete nan peyi a pou tout tan. Tankou krey\u00F2l jaden mwen, se mwen ki plante yo, se mwen ki f\u00E8 yo ak men mwen, pou m\u0027 ka f\u00E8 tout moun w\u00E8 pouvwa mwen.",
    "Fanmi ki pi piti nan mitan nou an pral gen mil (1.000) moun. Fanmi ki pa vo anyen an pral tounen yon gwo nasyon. Se mwen menm Sey\u00E8 a ki p\u0027ap mize f\u00E8 sa, l\u00E8 l\u00E8 a va rive."
  ],
  [
    "Lespri Bondye, Sey\u00E8 a, desann sou mwen. Paske Sey\u00E8 a chwazi m\u0027, li voye m\u0027 pou m\u0027 anonse bon nouv\u00E8l la bay moun ki nan lapenn yo, pou m\u0027 geri tout moun k\u0027ap soufri yo, pou m\u0027 f\u00E8 tout moun yo te dep\u00F2te yo konnen yo delivre, pou m\u0027 f\u00E8 tout prizonye yo konnen p\u00F2t prizon louvri pou yo.",
    "Li voye m\u0027 anonse l\u00E8 a rive pou Sey\u00E8 a vin delivre p\u00E8p li a, jou a rive pou Bondye nou an vin tire revanj pou nou. Li voye m\u0027 ankouraje tout moun ki nan lafliksyon,",
    "pou m\u0027 bay moun m\u00F2n Siyon ki nan lafliksyon yo k\u00E8 kontan nan plas lapenn yo, kontantman nan plas k\u00E8 sere yo a. M\u0027ap mete nan bouch yo chante rem\u00E8siman nan plas chante plenyen. Yo pral grandi tankou gwo pyebwa nan jaden Sey\u00E8 a te plante ak men l\u0027. Yo tout pral f\u00E8 sa ki dwat devan Bondye, pou tout moun ka f\u00E8 lwanj b\u00E8l pouvwa li.",
    "Yo gen pou yo rebati sou anplasman vye lavil yo. Y\u0027a repare kay moun yo te bandonnen depi lontan. Y\u0027a rebati lavil ki te fin kraze yo, kay ki te fin tounen mazi depi lontan yo.",
    "Se moun l\u00F2t nasyon ki va pran swen mouton nou yo. Se moun vini ki va travay jaden nou yo, ki va okipe jaden rezen nou yo.",
    "Men nou menm, y\u0027a rele nou pr\u00E8t Sey\u00E8 a. Wi, y\u0027a rele nou S\u00E8vit\u00E8 Bondye nou an! N\u0027a jwi rich\u00E8s l\u00F2t nasyon yo. Tout b\u00E8l bagay lakay yo, se pou nou y\u0027a ye.",
    "Kote yo te konn f\u00E8 nou wont, se sou t\u00E8t y\u0027a pote nou. Kote yo te konn pase nou nan rizib, y\u0027a f\u00E8 gwo f\u00E8t pou nou. N\u0027a rete nan peyi nou, rich\u00E8s nou va double. N\u0027a toujou gen k\u00E8 kontan san rete.",
    "Sey\u00E8 a di: -Mwen menm, Sey\u00E8 a, mwen renmen sa ki dwat, mwen pa vle w\u00E8 l\u00E8 moun ap v\u00F2l\u00F2, l\u00E8 moun ap f\u00E8 lenjistis. M\u0027a kenbe paw\u00F2l mwen, m\u0027a bay p\u00E8p mwen an rekonpans yo, m\u0027a pase ak yo yon kontra k\u0027ap la pou tout tan.",
    "Nan tout peyi, y\u0027a nonmen non yo. Pitit pitit yo va gen bon non nan mitan l\u00F2t p\u00E8p yo. Tout moun ki va w\u00E8 yo va konnen se yon ras moun mwenmenm menm, Sey\u00E8 a, mwen beni.",
    "Se pa ti kontan k\u00E8 m\u0027 kontan pou sa Sey\u00E8 a f\u00E8. M\u0027ap f\u00E8 f\u00E8t pou Bondye mwen an. Paske mwen tankou yon n\u00E8g k\u0027ap marye ki fin abiye pou n\u00F2s la, tankou yon lamarye k\u0027ap ranje bijou l\u0027 yo sou li. Li kouvri m\u0027 ak pouvwa li pou l\u0027 sove m\u0027. Li vlope m\u0027 nan bra li pou l\u0027 delivre m\u0027.",
    "Menm jan t\u00E8 a f\u00E8 ti plant yo pouse, menm jan grenn yo leve nan jaden, konsa tou, Sey\u00E8 ki la pou tout tan an va delivre p\u00E8p li a. Tout nasyon va f\u00E8 lwanj li toupatou."
  ],
  [
    "Jan m\u0027 renmen m\u00F2n Siyon sa a! Se pou m\u0027 pale. Jan m\u0027 renmen lavil Jerizal\u00E8m sa a, mwen p\u0027ap pran kanpo, jouk delivrans li va par\u00E8t tankou limy\u00E8 sol\u00E8y k\u0027ap leve, tankou flanbo k\u0027ap klere nan f\u00E8nwa.",
    "Jerizal\u00E8m, tout nasyon yo va w\u00E8 delivrans ou. Tout wa yo pral w\u00E8 pouvwa ou. Y\u0027a ba ou yon l\u00F2t non, non Sey\u00E8 a menm va chwazi pou ou a.",
    "W\u0027a tankou yon b\u00E8l kouw\u00F2n nan men Sey\u00E8 a, tankou yon b\u00E8l foula nan men Bondye ou la.",
    "Yo p\u0027ap rele ou ti mepriz ank\u00F2. Yo p\u0027ap konsidere peyi ou la tankou yon madanm mari l\u0027 kite l\u0027. Y\u0027a rele ou K\u00E8 kontan pou Bondye. Y\u0027a rele peyi ou la B\u00E8l madan marye. Paske ou f\u00E8 Sey\u00E8 a plezi, l\u0027ap tankou yon mari pou peyi ou la.",
    "Menm jan yon jenn gason marye ak yon jenn fi, Sey\u00E8 a pral marye av\u00E8 ou. Menm jan yon nonm marye kontan madanm li, Bondye ou la pral kontan ou",
    "Jerizal\u00E8m, mwen mete gad ap f\u00E8 p\u00F2s sou miray ou yo. Lajounen kou lannwit, se pou yo pale. Se pou yo f\u00E8 Sey\u00E8 a chonje pwom\u00E8s li te f\u00E8 ou yo, pou li pa janm bliye ou.",
    "Se pou yo kenbe l\u0027 kout jouk l\u0027a f\u00E8 lavil Jerizal\u00E8m kanpe ank\u00F2, pou toupatou sou lat\u00E8 y\u0027a f\u00E8 lwanj pou li.",
    "Sey\u00E8 a f\u00E8 s\u00E8man, l\u0027ap kenbe l\u0027 av\u00E8k f\u00F2s pony\u00E8t li. -Mwen p\u0027ap lage farin ble nou an nan men l\u00E8nmi nou yo pou yo manje l\u0027. Mwen p\u0027ap kite moun l\u00F2t nasyon yo bw\u00E8 diven nou te fatige k\u00F2 nou f\u00E8 ak kouraj nou.",
    "Men, nou menm ki te ranmase rek\u00F2t grenn yo, se nou ki va manje yo, l\u00E8fini n\u0027a f\u00E8 lwanj Sey\u00E8 a. Se nou menm ki va bw\u00E8 diven nan lakou kay ki apa pou Bondye a.",
    "Nou menm moun lavil Jerizal\u00E8m, pase nan p\u00F2tay la, soti nan lavil la. Al pare wout la pou p\u00E8p la tounen. Ranbleye! Wete w\u00F2ch sou tout wout la! Leve drapo a, f\u00E8 tout nasyon yo siyon!",
    "Sey\u00E8 a pral f\u00E8 tout lat\u00E8 a konnen nouv\u00E8l la: -Di moun lavil ki sou m\u00F2n Siyon an: Men moun ki delivre nou an ap vini. L\u0027ap mennen moun li sove yo av\u00E8 l\u0027. Y\u0027ap mache devan l\u0027. Se rekonpans li, se rezilta travay li.",
    "Y\u0027a rele nou p\u00E8p ki apa pou Bondye a, p\u00E8p Bondye delivre a. Y\u0027a rele lavil Jerizal\u00E8m lavil Bondye renmen an, lavil Bondye p\u0027ap janm lage a."
  ],
  [
    "Kil\u00E8s sa a k\u0027ap vini sot lavil Bozra nan peyi Edon an, ak yon rad tou wouj sou li a? L\u0027ap mache byen bw\u00F2d\u00E8 ak b\u00E8l rad li sou li. L\u0027ap mache t\u00E8t li byen wo, l\u0027ap pile t\u00E8 a byen f\u00F2. Se mwen menm, Sey\u00E8 a, ki gen pouvwa pou delivre moun lan, k\u0027ap pale sou koze delivrans lan.",
    "Poukisa rad sou ou yo wouj konsa, tankou rad moun k\u0027ap kraze rezen anba pye yo pou f\u00E8 diven nan basen?",
    "Sey\u00E8 a reponn: -Mwen te pou kont mwen ap kraze nasyon yo anba pye m\u0027, tankou rezen nan basen. Pa t\u0027 gen yon moun nan p\u00E8p mwen an ki te la av\u00E8 m\u0027. Mwen f\u00E8 k\u00F2l\u00E8, mwen mache sou yo, m\u0027 pilonnen yo anba pye m\u0027 sit\u00E8lman mwen te fache. San yo benyen tout rad mwen, li tache yo byen tache.",
    "Mwen te chwazi nan k\u00E8 m\u0027 jou pou m\u0027 te tire revanj pou p\u00E8p mwen an. L\u00E8 pou m\u0027 te pini l\u00E8nmi l\u0027 yo te rive.",
    "L\u00E8 m\u0027 gade, mwen te sezi. Pa t\u0027 gen yon moun pou ban m\u0027 yon koutmen. Pa t\u0027 gen pesonn pou ban m\u0027 konkou. Men, mwen te sit\u00E8lman an k\u00F2l\u00E8, mwen jwenn kont f\u00F2s nan pony\u00E8t mwen, mwen kenbe jouk mwen fin delivre yo.",
    "Mwen f\u00E8 yon s\u00E8l k\u00F2l\u00E8, mwen kraze yon bann p\u00E8p. Mwen dech\u00E8piye yo sit\u00E8lman mwen te fache. Mwen f\u00E8 dlo k\u00F2 yo benyen k\u00F2 yo.",
    "M\u0027a chante pou m\u0027 f\u00E8 konnen tout b\u00E8l bagay Sey\u00E8 a f\u00E8 pou nou. M\u0027a f\u00E8 lwanj li pou tou sa li f\u00E8 pou nou, pou jan li bon pou moun fanmi Izray\u00E8l yo. Li moutre nou jan li gen k\u00E8 sansib pou nou, jan li renmen nou anpil.",
    "Sey\u00E8 a te di se p\u00E8p mwen yo ye, m\u0027 s\u00E8ten yo p\u0027ap f\u00E8 m\u0027 wont. Se konsa, li delivre yo",
    "nan tout t\u00E8t chaje yo. Se pa t\u0027 yon moun ni yon zanj li te voye f\u00E8 travay la pou li. Se limenm menm ki te vin delivre yo. Li sit\u00E8lman renmen yo, k\u00E8 l\u0027 sit\u00E8lman f\u00E8 l\u0027 mal pou yo, se limenm menm ki te vin delivre yo. Nan tan lontan, li te toujou pran swen yo.",
    "Men, yo te f\u00E8 w\u00F2kl\u00F2 av\u00E8 l\u0027, yo te f\u00E8 l\u0027 lapenn anpil. Se konsa Sey\u00E8 a te tounen yon l\u00E8nmi pou yo, li f\u00E8 yo lag\u00E8.",
    "Men, yo chonje tan lontan, yo vin chonje Moyiz. Yo mande koulye a: Kote Bondye ki te rale yo sot nan lanm\u00E8 a, Bondye ki te mete Moyiz mache devan yo tankou yon gad\u00F2 pou bann mouton l\u0027 yo? Kote Bondye ki te bay Moyiz pouvwa lespri li a?",
    "Kote Bondye ki te kanpe sou b\u00F2 dwat Moyiz la pou f\u00E8 gwo m\u00E8v\u00E8y ak f\u00F2s pony\u00E8t li, l\u00E8 li te fann dlo a devan yo pou tout moun te ka toujou chonje sa l\u0027 te f\u00E8 a?",
    "L\u00E8 Bondye te f\u00E8 yo mache nan fon lanm\u00E8 a tankou chwal nan sab dez\u00E8, san yo pa janm bite,",
    "tankou b\u00E8f k\u0027ap desann nan plenn pou y\u0027 al manje, lespri Sey\u00E8 a te mennen yo kote pou yo poze. Wi, se konsa Sey\u00E8 a te mache devan p\u00E8p li a, pou tout moun te ka toujou nonmen non l\u0027 pou jan li gen pouvwa.",
    "Sey\u00E8, antan ou nan sy\u00E8l la, nan b\u00E8l kay ki apa pou ou a, tanpri, voye je ou gade nou non! Jan ou te f\u00E8 jalouzi pou nou sa a! Jan ou te kanpe pou nou ak kouraj ou sa a! Jan ou te renmen nou sa a! Jan ou te konn gen pitye pou nou sa a! Kote ou kite tou sa? Gen l\u00E8 ou f\u00E8men k\u00E8 ou!",
    "Se ou menm ki papa nou. Abraram pa konnen nou. Izray\u00E8l pa rekon\u00E8t nou! Se ou menm, Sey\u00E8, ki papa nou. Se ou menm ki toujou delivre nou!",
    "Poukisa at\u00F2 ou kite nou p\u00E8di chemen ou te mete devan nou an, ou kite nou lage k\u00F2 nou nan raje? Poukisa ou kite nou f\u00E8 t\u00E8t di, ou kite nou p\u00E8di krentif nou te gen pou ou a? Tanpri, tounen vin jwenn nou non, pout\u00E8t moun k\u0027ap s\u00E8vi ou yo, pout\u00E8t p\u00E8p ki toujou moun pa ou la!",
    "Nou poko chita, l\u00E8nmi nou yo te gen tan pran peyi a nan men nou, yo derespekte tanp ou a.",
    "Depi k\u00E8k tan ou s\u00E8vi ak nou tankou si se pa ou ki ch\u00E8f nou ank\u00F2, tankou si nou pa p\u00E8p ou a ank\u00F2."
  ],
  [
    "Si ou te ka chire sy\u00E8l la desann! M\u00F2n yo ta annik w\u00E8 ou, yo ta pran tranble.",
    "Yo ta moute desann tankou dlo k\u0027ap bouyi sou gwo dife bwa. Desann non pou f\u00E8 l\u00E8nmi ou yo konnen ki moun ou ye, pou f\u00E8 tout nasyon yo tranble devan ou!",
    "Yon l\u00E8, ou te desann, ou te f\u00E8 yon bann bagay nou pa t\u0027ap tann, bagay ki f\u00E8 moun p\u00E8: m\u00F2n yo te w\u00E8 sa, yo te pran tranble.",
    "Pesonn pa janm w\u00E8 ni yo pa janm tande yon Bondye tankou ou ki ka f\u00E8 tou sa pou moun ki met espwa yo nan li.",
    "Men, ou louvri bra ou pou ou resevwa moun ki te kontan mache dwat devan ou yo, moun ki te mache nan chemen ou mete devan yo epi ki pa janm bliye ou yo. Men, ou te move d\u00E8ske nou pa t\u0027 sispann f\u00E8 sa ki mal. Sa lak\u00F2z n\u0027ap soufri jouk jou w\u0027a vin delivre nou.",
    "Nou tout nou te tankou moun ki pa nan kondisyon pou s\u00E8vi ou. Tou sa nou t\u0027ap f\u00E8 ki byen te tankou rad sou moun ki pa nan kondisyon pou s\u00E8vi ou. Ak\u00F2z peche nou yo, nou te tankou f\u00E8y ch\u00E8ch van ap bwote.",
    "Pesonn pa lapriy\u00E8 ou ank\u00F2! Pesonn pa chonje reve vin mande ou sekou. Ou vire do ban nou. Ou lage nou, ou kite peche nou yo fini ak nou.",
    "Men, Sey\u00E8, se ou ki papa nou! Se t\u00E8 krich nou ye. Se ou menm k\u0027ap ban nou f\u00F2m. Se ou menm ki te f\u00E8 nou ak men ou.",
    "Tanpri, Sey\u00E8, pa fache tout fache sa a ak nou ank\u00F2! Pa kenbe nou nan k\u00E8 ou pout\u00E8t peche nou yo! Se p\u00E8p pa ou la menm nou te ye! Tanpri, pitye pou nou!",
    "Lavil yo mete apa pou ou yo rete san moun ladan yo. M\u00F2n Siyon an tankou yon dez\u00E8. Lavil Jerizal\u00E8m tounen yon savann.",
    "Tanp nou an, b\u00E8l kay yo te mete apa pou ou a, kay kote tout zans\u00E8t nou yo t\u0027ap f\u00E8 lwanj ou a, dife fin boule sa. Tout b\u00E8l kote nou te renmen yo fin kraze.",
    "Sey\u00E8, tou sa pa di ou anyen? Ou p\u0027ap f\u00E8 anyen pou nou? Ou pral kite nou soufri jouk nou p\u0027ap kapab ank\u00F2?"
  ],
  [
    "Sey\u00E8 a te di: -Mwen te tou pare pou m\u0027 te reponn lapriy\u00E8 p\u00E8p mwen an, menm l\u00E8 yo pa t\u0027 lapriy\u00E8 m\u0027. Mwen te toupre yo, menm l\u00E8 yo pa t\u0027 chache m\u0027. P\u00E8p la pa lapriy\u00E8 nan pye m\u0027, atout mwen te toujou pare pou m\u0027 di yo: Men mwen! Men mwen!",
    "Chak jou mwen t\u0027ap lonje men m\u0027 bay yon p\u00E8p ki t\u0027ap kenbe t\u00E8t ak mwen, ki t\u0027ap f\u00E8 sa ki mal, ki t\u0027ap f\u00E8 sa yo pito.",
    "Nan figi m\u0027 konsa, yo t\u0027ap plede f\u00E8 bagay pou f\u00E8 m\u0027 fache. Yo ofri b\u00E8t pou touye pou zid\u00F2l nan jaden yo, yo boule lansan sou lot\u00E8l zid\u00F2l yo.",
    "Lannwit, y\u0027 al nan simity\u00E8 ak nan twou w\u00F2ch pou f\u00E8 s\u00E8vis pou m\u00F2 ka di yo sa pou yo f\u00E8. Yo manje vyann kochon, yo bw\u00E8 bouyon f\u00E8t ak vyann ki pa bon pou moun k\u0027ap s\u00E8vi Bondye manje.",
    "Apre sa, yonn di l\u00F2t: Pa pwoche m\u0027. Pa manyen m\u0027, paske yo mete m\u0027 apa pou Bondye! Non, mwen pa ka sip\u00F2te sa y\u0027ap f\u00E8 a. Sa f\u00E8 m\u0027 move, k\u00F2l\u00E8 mwen tankou yon dife ki p\u0027ap janm mouri.",
    "Sey\u00E8 a te di: Men desizyon mwen fin pran nan k\u00E8 m\u0027: Mwen p\u0027ap bay k\u00F2 m\u0027 kanpo toutotan mwen pa pini yo, toutan mwen pa regle yo",
    "pou peche yo ak pou peche zans\u00E8t yo. Yo te boule lansan pou zid\u00F2l sou m\u00F2n yo, yo t\u0027ap derespekte m\u0027 sou ti bit m\u00F2n yo. Se pout\u00E8t sa m\u0027ap regle ak yo jan yo merite l\u0027 la.",
    "Men sa Sey\u00E8 a te di ank\u00F2: -Pesonn pa janm voye yon bon grap rezen jete. Okontr\u00E8, li sere l\u0027 pou f\u00E8 diven ak li. Konsa tou, mwen p\u0027ap detwi tout p\u00E8p la, m\u0027ap sove moun k\u0027ap s\u00E8vi m\u0027 yo.",
    "Nan tout fanmi Jak\u00F2b la, m\u0027ap f\u00E8 moun branch fanmi Jida yo pran m\u00F2n mwen yo pou yo. Se la moun mwen chwazi yo ak moun k\u0027ap s\u00E8vi m\u0027 yo va rete.",
    "Plenn Sawon an pral tounen yon jaden z\u00E8b pou mouton m\u0027 yo, pou moun k\u0027ap s\u00E8vi m\u0027 yo. Mwen pral lonje b\u00E8f mwen yo, moun ki toujou ap chache f\u00E8 volonte m\u0027 yo, nan fon Ak\u00F2 pou yo ka manje.",
    "Men pou nou menm ki vire do bay Sey\u00E8 a, nou menm ki bliye m\u00F2n ki apa pou mwen an, epi ki al f\u00E8 s\u00E8vis manje pou Gad, ki al f\u00E8 ofrann bwason pou Mini,",
    "m\u0027ap f\u00E8 nou mouri nan lag\u00E8. Nou tout nou pral bese do nou pou yo koupe kou nou, paske mwen te rele nou, nou pa t\u0027 reponn. Mwen pale nou, nou pa t\u0027 koute m\u0027. Nou f\u00E8 sa ki mal devan je m\u0027, nou pito f\u00E8 sa ki p\u0027ap f\u00E8 m\u0027 plezi.",
    "Se pout\u00E8t sa, men sa Sey\u00E8 a di: -Moun k\u0027ap s\u00E8vi m\u0027 yo va jwenn kont manje pou yo manje. Men nou menm n\u0027a ret grangou. S\u00E8vit\u00E8 m\u0027 yo va jwenn kont pou yo bw\u00E8, nou menm n\u0027ap ret swaf dlo. S\u00E8vit\u00E8 m\u0027 yo va gen k\u00E8 kontan; men nou menm n\u0027a wont.",
    "S\u00E8vit\u00E8 m\u0027 yo va f\u00E8 f\u00E8t t\u00E8lman y\u0027a kontan, men nou menm n\u0027a plenn, n\u0027a gen k\u00E8 sere, n\u0027a rele, k\u00E8 nou va kase.",
    "Moun mwen chwazi yo va s\u00E8vi ak non nou pou joure moun. Mwen menm Sey\u00E8 a, m\u0027a f\u00E8 nou mouri. Y\u0027a di: Se pou Sey\u00E8 a touye ou tankou l\u0027 touye moun sa yo! Men, m\u0027a bay s\u00E8vit\u00E8 m\u0027 yo yon bon repitasyon.",
    "Tout moun nan peyi a ki bezwen benediksyon va jwenn benediksyon nan men Bondye ki toujou kenbe paw\u00F2l li a. Tout moun nan peyi a k\u0027ap f\u00E8 s\u00E8man va f\u00E8 l\u0027 nan non Bondye k\u0027ap toujou kenbe paw\u00F2l li a, paske moun yo p\u0027ap chonje tray yo te konn pase nan tan lontan yo, m\u0027ap bliye sa.",
    "Mwen pral f\u00E8 yon l\u00F2t sy\u00E8l ak yon l\u00F2t t\u00E8. Pesonn p\u0027ap chonje sa ki te pase nan tan lontan. Sa p\u0027ap janm vin nan t\u00E8t yo ank\u00F2.",
    "Sa m\u0027 pral f\u00E8 a ap bay k\u00E8 kontan, moun ap f\u00E8 f\u00E8t san rete. Mwen pral f\u00E8 yon l\u00F2t lavil Jerizal\u00E8m kote tout moun pral f\u00E8 f\u00E8t. Moun li yo pral kontan.",
    "Mwen menm m\u0027ap f\u00E8 f\u00E8t pou Jerizal\u00E8m, m\u0027ap kontan pou p\u00E8p mwen an. P\u0027ap gen kriye ank\u00F2 nan lavil la! P\u0027ap gen rele mande sekou ank\u00F2!",
    "Timoun p\u0027ap mouri tou piti ank\u00F2! Granmoun ap f\u00E8 tout tan yo! Pi bonn\u00E8 pou yo mouri se va sou santan. Moun ki va rive gen santan anvan yo mouri, y\u0027a mouri jenn! Moun ki va mouri anvan yo rive gen santan, se moun ki va gen madichon!",
    "Moun va bati kay pou yo rete. Y\u0027a plante jaden rezen pou yo manje rezen.",
    "Yo p\u0027ap bati kay ank\u00F2 pou se l\u00F2t moun ki pou rete ladan yo. Yo p\u0027ap plante jaden ank\u00F2 pou se l\u00F2t moun ki pou manje l\u0027. P\u00E8p mwen an ap viv rive gen menm laj ak pyebwa. P\u00E8p mwen chwazi a va jwi travay yo f\u00E8 ak men yo kont k\u00F2 yo.",
    "Yo p\u0027ap kraze k\u00F2 yo travay pou bontan ank\u00F2! Travay yo va rap\u00F2te yo! Pitit yo p\u0027ap konn sa ki rele mal\u00E8 ank\u00F2! M\u0027ap beni yo ansanm ak pitit yo jouk sa kaba.",
    "Anvan menm yo fin lapriy\u00E8, m\u0027ap gen tan reponn yo. Anvan menm yo f\u00E8men bouch yo, m\u0027ap gen tan ba yo sa yo mande a.",
    "Chen mawon ak mouton pral manje ansanm. Lyon pral manje z\u00E8b menm jan ak b\u00E8f. S\u00E8pan p\u0027ap yon danje ank\u00F2 pou pesonn. Sou tout m\u00F2n ki apa pou mwen an, p\u0027ap gen mechanste, p\u0027ap gen rayisab ank\u00F2. Se Sey\u00E8 a menm ki di sa!"
  ],
  [
    "Men sa Sey\u00E8 a di ank\u00F2: -Sy\u00E8l la, se f\u00F2t\u00E8y kote mwen chita a. T\u00E8 a, se ti ban pou m\u0027 lonje pye m\u0027. Ki kalite kay nou ta ka bati pou mwen? Ki kote nou ta ka ban mwen pou m\u0027 poze k\u00F2 m\u0027?",
    "Se mwen menm ki f\u00E8 tout bagay sa yo ak men mwen. Se pou mwen yo tout ye! Se Sey\u00E8 a menm ki di sa. Moun ki f\u00E8 m\u0027 plezi se moun ki pa gen l\u00F2g\u00E8y nan k\u00E8 yo, se moun ki r\u00E8gr\u00E8t sa yo f\u00E8 ki mal, se moun ki gen krentif pou mwen l\u00E8 m\u0027 pale.",
    "P\u00E8p la f\u00E8 sa yo pito. Yo touye b\u00E8f pou mwen j\u00F2di, denmen yo touye moun pou zid\u00F2l yo. Yo ofri ti mouton pou yo touye pou mwen j\u00F2di, denmen yo kase kou chen pou zid\u00F2l. Yo f\u00E8 ofrann grenn jaden yo j\u00F2di pou mwen, denmen yo f\u00E8 ofrann san kochon pou zid\u00F2l. Yo boule lansan sou lot\u00E8l mwen an pou m\u0027 pa janm bliye moun ki f\u00E8 ofrann lan j\u00F2di, denmen y\u0027ap f\u00E8 s\u00E8vis pou di Satan m\u00E8si. Yo pran plezi nan f\u00E8 zaf\u00E8 pa yo jan yo vle. Yo kontan f\u00E8 vye bagay l\u00E8d y\u0027ap f\u00E8 yo.",
    "Mwen menm tou m\u0027ap pran plezi m\u0027 aji ak yo menm jan yo aji a. M\u0027ap f\u00E8 mal\u00E8 yo p\u00E8 rive yo a tonbe sou yo, paske mwen rele yo, pesonn pa reponn. Mwen pale yo, yo pa koute m\u0027. Y\u0027ap f\u00E8 sa ki mal devan je m\u0027, yo pito f\u00E8 sa ki p\u0027ap f\u00E8 m\u0027 plezi.",
    "Koute sa Sey\u00E8 a di, nou menm ki gen krentif pou li l\u00E8 li pale ak nou: Paske nou pa vire do ban mwen, gen moun menm ras ak nou ki pa vle w\u00E8 nou, ki derefize mele ak nou. Y\u0027ap di konsa: Se pou Sey\u00E8 a f\u00E8 w\u00E8 pouvwa li, paske yo ta renmen w\u00E8 jan nou kontan. Men se yo menm k\u0027ap soti wont.",
    "Koute! Gwo bri nou tande k\u0027ap f\u00E8t nan lavil la, gwo vwa nou tande k\u0027ap pale nan tanp lan, se bri Sey\u00E8 a k\u0027ap tire revanj li sou l\u00E8nmi l\u0027 yo.",
    "Lavil Bondye a tankou yon fanm ki akouche anvan menm li gen tranche. Li gen tan f\u00E8 yon ti gason anvan menm li santi doul\u00E8.",
    "Ki moun ki janm tande koze konsa? Ki moun ki janm w\u00E8 bagay konsa? Eske yon s\u00E8l jou kont pou f\u00E8 tout yon nasyon? Eske lapoula yo ka f\u00E8 tout yon nasyon? M\u00F2n Siyon an p\u0027ap soufri anpil anvan nasyon an f\u00E8t.",
    "Eske mwen ka f\u00E8 yon fanm kase l\u00E8zo, l\u00E8fini pou m\u0027 pa kite l\u0027 akouche? Eske mwen ka f\u00E8 pitit la rive sou jou l\u0027 l\u00E8fini pou m\u0027 pa kite l\u0027 f\u00E8t? Se Bondye ou la menm ki di sa!",
    "F\u00E8 k\u00E8 nou kontan ansanm ak lavil Jerizal\u00E8m. F\u00E8 f\u00E8t pou li, nou tout ki renmen l\u0027! Se pou nou kontan ansanm av\u00E8 l\u0027 koulye a, nou menm ki te nan lapenn pou li!",
    "Tankou yon ti bebe k\u0027ap tete manman l\u0027 jouk vant li plen, tankou yon ti bebe k\u0027ap kontan souse l\u00E8t manman l\u0027, nou pral jwenn pa nou nan b\u00E8l bagay m\u0027ap f\u00E8 pou lavil Jerizal\u00E8m.",
    "Paske, men sa Sey\u00E8 a di: -Mwen pral ba li k\u00E8 poze san rete. Rich\u00E8s nasyon yo pral kouvri l\u0027 tankou l\u00E8 inondasyon dlo kouvri lat\u00E8. Nou pral tankou ti bebe pou li: l\u0027ap ban nou tete, l\u0027a pote nou nan bra li, l\u0027a mete nou sou jenou l\u0027 pou li jwe ak nou.",
    "Menm jan yon manman konsole pitit li, se konsa m\u0027ap konsole nou nan lavil Jerizal\u00E8m.",
    "L\u00E8 n\u0027a w\u00E8 sa, k\u00E8 nou va kontan: sa va ban nou f\u00F2s ak kouraj ank\u00F2. L\u00E8 sa a, n\u0027a konnen mwen menm, Sey\u00E8 a, m\u0027ap pwoteje s\u00E8vit\u00E8 m\u0027 yo, men l\u00E8nmi m\u0027 yo va konnen jan m\u0027 konn fache.",
    "Sey\u00E8 a ap vin nan yon gwo dife. Li moute sou nwaj yon gwo tanp\u00E8t pou l\u0027 vin pini moun ki te f\u00E8 l\u0027 fache yo, pou l\u0027 regle yo jan li te di l\u0027ap regle yo a nan yon gwo boukan dife.",
    "Se av\u00E8k dife Sey\u00E8 a pral jije, av\u00E8k nepe l\u0027 li pral regle tout moun ki koupab yo. Anpil moun pral mouri anba men l\u0027.",
    "Sey\u00E8 a di ank\u00F2: -Tal\u00E8 konsa sa pral fini pou moun k\u0027ap f\u00E8 s\u00E8vis pou mete k\u00F2 yo nan bon kondisyon anvan y\u0027a l\u0027 f\u00E8 pwosesyon pou zid\u00F2l nan jaden yo, pou moun k\u0027ap manje vyann kochon, vyann sourit ak l\u00F2t kalite manje ki pa bon pou moun k\u0027ap s\u00E8vi Bondye.",
    "Mwen konnen sa y\u0027ap f\u00E8, mwen konnen sa ki nan lide yo. Mwen menm, m\u0027ap vin sanble p\u00E8p tout nasyon yo, p\u00E8p ki pale tout kalite lang sou lat\u00E8. Y\u0027a vini, y\u0027a w\u00E8 b\u00E8l pouvwa mwen.",
    "M\u0027a f\u00E8 yo konnen se mwen menm k\u0027ap pini yo. Men, m\u0027ap sove k\u00E8k moun ladan yo, pou m\u0027 voye yo nan tout nasyon, nan tout peyi byen lwen ki poko janm tande non m\u0027 nan z\u00F2r\u00E8y yo, ki pa janm w\u00E8 pouvwa mwen, nan peyi Lespay, nan peyi Libi, nan peyi Lidi, kote ki gen moun ki konn s\u00E8vi ak banza ak anpil ladr\u00E8s, nan peyi Toubal ak nan peyi Lagr\u00E8s. Yo pral f\u00E8 moun tout nasyon yo konnen jan mwen gen pouvwa.",
    "Y\u0027a pran tout fr\u00E8 par\u00E8y nou yo, y\u0027a mennen yo tounen soti nan peyi sa yo, tankou yon ofrann pou mwen. Y\u0027ap mennen yo tounen sou m\u00F2n ki apa pou mwen an, lavil Jerizal\u00E8m, sou chwal, sou mil\u00E8t, sou chamo, nan kabw\u00E8t kouvri, nan cha, menm jan moun p\u00E8p Izray\u00E8l yo konn pote grenn jaden pou ofri nan tanp lan nan veso yo mete nan bon kondisyon espre pou sa.",
    "M\u0027a pran k\u00E8k moun nan moun sa yo pou f\u00E8 travay pr\u00E8t ak travay moun Levi yo. Se Sey\u00E8 a ki di sa.",
    "Menm jan l\u00F2t sy\u00E8l ak l\u00F2t lat\u00E8 m\u0027ap f\u00E8 yo ap la pou lontan devan m\u0027, konsa tou pitit nou ak non nou ap la pou lontan. Se Sey\u00E8 a menm ki di sa.",
    "Pou chak f\u00E8t lalin nouv\u00E8l, pou chak jou repo, moun tout peyi va vin f\u00E8 s\u00E8vis pou mwen isit lavil Jerizal\u00E8m. Se Sey\u00E8 a menm ki di sa.",
    "L\u00E8 y\u0027ap kite lavil la, y\u0027a w\u00E8 kadav moun ki te vire do ban mwen yo. V\u00E8 k\u0027ap manje yo p\u0027ap janm mouri, dife k\u0027ap boule yo a p\u0027ap janm tenyen. Tout moun sou lat\u00E8 pral gen k\u00E8 plen l\u00E8 y\u0027a w\u00E8 sa!"
  ]
]