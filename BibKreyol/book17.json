[
  [
    "Te gen yon nonm yo te rele J\u00F2b. Li te rete nan peyi Ouz. Se te yon nonm san repw\u00F2ch ki te mache dwat nan tou sa l\u0027ap f\u00E8. Li te gen krentif pou Bondye, li te toujou ap chache f\u00E8 sa ki byen.",
    "Li te gen s\u00E8t pitit gason ak twa pitit fi.",
    "Li te gen s\u00E8tmil (7.000) mouton, twamil (3.000) chamo, mil (1.000) t\u00E8t b\u00E8f, senksan (500) fenm\u00E8l bourik. Li te gen anpil anpil moun ap s\u00E8vi av\u00E8 l\u0027. Nonm sa a, se li ki te pi grann\u00E8g nan peyi b\u00F2 sol\u00E8y leve a.",
    "Pitit gason J\u00F2b yo te konn reyini yonn lakay l\u00F2t pou f\u00E8 gwo resepsyon. Konsa, yo chak te gen jou pa yo. Yo te toujou envite twa s\u00E8 yo vin manje, vin bw\u00E8 ansanm ak yo tou.",
    "Chak l\u00E8 yo fin fete konsa, J\u00F2b f\u00E8 yo tout vini lakay li. Nan maten, anvan bajou kase, li leve, li boule ofrann bay Bondye pou mande padon pou yo chak. Li te toujou f\u00E8 sa, paske li t\u0027ap di nan k\u00E8 l\u0027: Ou pa janm konnen. Pitit gason m\u0027 yo ka f\u00E8 peche, yo ka di sa yo pa t\u0027 dwe di sou Bondye, san yo pa f\u00E8 espre.",
    "Yon jou tout zanj Bondye yo te reyini devan Sey\u00E8 a, Satan vini tou nan mitan yo.",
    "Sey\u00E8 a mande l\u0027 konsa: -Kote ou soti? Satan reponn: -M\u0027 sot moute desann toupatou sou lat\u00E8. Mwen t\u0027ap pwonmennen gade!",
    "Sey\u00E8 a di Satan konsa: -Eske ou te w\u00E8 J\u00F2b, s\u00E8vit\u00E8 m\u0027 lan? Pa gen tankou l\u0027 sou tout lat\u00E8. Se yon nonm san repw\u00F2ch ki mache dwat nan tou sa l\u0027ap f\u00E8. Li gen krentif pou Bondye, li toujou ap chache f\u00E8 sa ki byen.",
    "Satan reponn li: -At\u00F2, se pou gremesi J\u00F2b gen krentif pou ou konsa a?",
    "Ou toujou pwoteje l\u0027, li menm, moun lakay li ansanm ak tou sa li genyen. Ou beni tou sa l\u0027ap f\u00E8. B\u00E8t li yo plen peyi a.",
    "Men, kite ou manyen byen li yo pou ou w\u00E8, m\u0027 garanti ou, l\u0027ap di sa l\u0027 pa t\u0027 dwe di sou ou nan figi ou!",
    "Sey\u00E8 a di Satan: -Bon! Ou m\u00E8t f\u00E8 sa ou vle ak byen l\u0027 yo. Men, m\u0027 tou pale ou, li menm, pa manyen l\u0027! Se konsa Satan vire do l\u0027, li ale.",
    "Yon jou, pitit gason ak pitit fi J\u00F2b yo te nan gwo resepsyon kay pi gran fr\u00E8 a. Yo t\u0027ap manje, yo t\u0027ap bw\u00E8 diven.",
    "Yon mesaje kouri vin jwenn J\u00F2b, li di l\u0027 konsa: -Nou t\u0027ap raboure t\u00E8 ak b\u00E8f yo, fenm\u00E8l bourik yo t\u0027ap manje toupre,",
    "l\u00E8 yon bann moun Seba tonbe sou nou, yo pran tout b\u00E8t yo, yo touye tout moun ou yo. Se renk mwen menm ki resi chape vin di ou sa.",
    "Msye pa t\u0027 ank\u00F2 fin pale l\u00E8 yon l\u00F2t moun kouri vini. Li di konsa: -Loraj tonbe sou mouton yo, li boule ni b\u00E8t yo ni gad\u00F2 yo. Se renk mwen menm ki resi chape vin f\u00E8 ou konn sa.",
    "Msye pa t\u0027 ank\u00F2 fin pale l\u00E8 yon l\u00F2t moun rive, li di konsa: -Twa bann moun Kalde tonbe sou chamo ou yo, yo pran yo, y\u0027 ale ak yo. Yo touye tout moun ou yo. Se renk mwen menm ki resi chape vin di ou sa.",
    "Msye t\u0027ap pale toujou l\u00E8 yon l\u00F2t moun vin rive, li di konsa: -Pitit gason ak pitit fi ou yo t\u0027ap manje, yo t\u0027ap bw\u00E8 diven lakay premye pitit gason ou lan,",
    "l\u00E8 yon s\u00E8l gwo van tanp\u00E8t leve soti nan dez\u00E8 a. Li kraze kay la, li touye tout moun. Se renk mwen menm ki resi chape vin di ou sa.",
    "L\u00E8 J\u00F2b tande sa, li leve. Yon s\u00E8l lapenn pran l\u0027, li chire rad sou li, li koupe tout cheve nan t\u00E8t li, li lage k\u00F2 l\u0027 at\u00E8, li bese t\u00E8t li.",
    "Epi li di: -San anyen m\u0027 soti nan vant manman m\u0027. San anyen m\u0027ap tounen anba t\u00E8. Sey\u00E8 a bay! Sey\u00E8 a pran! Lwanj pou Sey\u00E8 a!",
    "Malgre tout mal\u00E8 sa yo ki te rive l\u0027, J\u00F2b pa t\u0027 f\u00E8 ankenn peche, ni li pa janm di sa li pa t\u0027 dwe di sou Bondye."
  ],
  [
    "Yon jou tout zanj Bondye yo te reyini devan Sey\u00E8 a, Satan vini tou nan mitan yo.",
    "Sey\u00E8 a mande l\u0027: -Kote ou soti? Satan reponn: -Mwen sot moute desann toupatou sou lat\u00E8, mwen t\u0027ap pwonmennen gade.",
    "Sey\u00E8 a di Satan konsa: -Eske ou te w\u00E8 J\u00F2b, s\u00E8vit\u00E8 m\u0027 lan? Pa gen tankou l\u0027 sou tout lat\u00E8. Se yon nonm san repw\u00F2ch ki mache dwat nan tou sa l\u0027ap f\u00E8. Li gen krentif pou Bondye, li toujou ap chache f\u00E8 sa ki byen. Se koulye a li kenbe m\u0027. Ou w\u00E8 se pou gremesi ou t\u0027ap pouse m\u0027 pou m\u0027 te fini av\u00E8 l\u0027.",
    "Satan reponn li: -Lavi miy\u00F2 pase byen! Yon moun va bay tou sa li genyen pou l\u0027 pa mouri.",
    "Men, si ou manyen k\u00F2 pa l\u0027 menm, ou m\u00E8t s\u00E8ten fwa sa a, l\u0027ap di sa li pa t\u0027 dwe di sou ou nan figi ou.",
    "Sey\u00E8 a di Satan konsa: -Ou m\u00E8t f\u00E8 sa ou vle av\u00E8 l\u0027. Men, pa touye l\u0027 pou mwen.",
    "Lamenm, Satan vire do l\u0027, li ale. Li f\u00E8 gwo bouton pete sou tout k\u00F2 J\u00F2b, depi anba pla pye l\u0027 jouk nan po t\u00E8t li.",
    "L\u00E8 sa a, J\u00F2b soti, li al chita nan pil sann kote yo boule fatra. Li pran yon moso krich kraze pou grate k\u00F2 l\u0027.",
    "Madanm li di l\u0027 konsa: -Ou nan kenbe pye Bondye f\u00E8m toujou? Joure l\u0027 byen joure, epi mouri mouri ou kont fini!",
    "J\u00F2b di li: -Pe bouch ou la, madanm! W\u0027ap pale tankou moun fou! L\u00E8 Bondye ban nou benediksyon, nou kontan. At\u00F2 poukisa pou nou plenyen l\u00E8 li voye mal\u00E8 sou nou? Malgre tou sa ki te rive l\u0027, J\u00F2b pa t\u0027 kite ankenn move paw\u00F2l soti nan bouch li pou li f\u00E8 peche kont Bondye.",
    "Twa nan zanmi J\u00F2b yo vin konnen tout mal\u00E8 ki te tonbe sou li. Yo kite peyi yo, yo vin w\u00E8 Job. Se te Elifaz, moun Teman, Bildad, moun Chwak, epi Sofa, moun Naama. Yo f\u00E8 lide vin ansanm pou plenn s\u00F2 li epi pou ba li kouraj.",
    "Yo te yon b\u00E8l ti distans toujou l\u00E8 yo w\u00E8 J\u00F2b. Yo pa t\u0027 rekon\u00E8t li. L\u00E8 yo rekon\u00E8t li, dlo vin nan je yo, yo konmanse rele, yo kriye. Yo chire rad sou yo, yo voye pousy\u00E8 t\u00E8 sou t\u00E8t yo t\u00E8lman sa te f\u00E8 yo lapenn.",
    "Apre sa, yo chita at\u00E8 a b\u00F2 kot J\u00F2b pandan s\u00E8t jou s\u00E8t nwit san di yon mo, paske yo te w\u00E8 jan l\u0027ap soufri."
  ],
  [
    "Bout pou bout, J\u00F2b louvri bouch li, li pran madichonnen jou l\u0027 te f\u00E8t la.",
    "Li di konsa:",
    "-Se pou Bondye efase jou m\u0027 te f\u00E8t la. Se pou l\u0027 efase jou lannwit m\u0027 te konmanse devlope nan vant manman m\u0027 lan.",
    "F\u00E8 jou sa a tounen f\u00E8nwa, Bondye! Kote ou chita anwo a, pa janm chonje jou sa a ank\u00F2. Pa janm kite limy\u00E8 sol\u00E8y klere l\u0027.",
    "Se pou f\u00E8nwa anvayi jou sa a. Se pou nwaj kouvri l\u0027 n\u00E8t. Se pou lonbraj lanm\u00F2 bouche l\u0027 n\u00E8t.",
    "Jou lannwit sa a, se pou f\u00E8nwa pran l\u0027 pou li n\u00E8t. Se pou l\u0027 dispar\u00E8t n\u00E8t nan lanne a pou yo pa janm konte l\u0027 nan almanak ank\u00F2.",
    "Se pou jou lannwit sa a f\u00E8 cheve nan t\u00E8t moun kanpe, pou yo pa tande p\u00E8sonn ap ri!",
    "Se pou ch\u00F2che yo bay jou lannwit sa a madichon, yo menm ki konn ki jan pou yo eksite levyatan an!",
    "Pa kite gwo zetwal devanjou a klere jou sa a. Pa janm f\u00E8 bajou kase pou li, pou l\u0027 pa janm w\u00E8 sol\u00E8y leve.",
    "Paske li pa t\u0027 enpoze m\u0027 soti nan vant manman m\u0027, li pa t\u0027 egzante m\u0027 tout soufrans sa yo.",
    "Poukisa mwen pa t\u0027 mouri depi nan vant manman m\u0027? Poukisa mwen pa t\u0027 tou mouri nan pasaj kite sa?",
    "Poukisa mwen te jwenn yon manman ki pran m\u0027 sou jenou li epi ki ban m\u0027 tete?",
    "Si m\u0027 te mouri, at\u00F2 konsa mwen pa ta nan tout lapenn sa a. Mwen ta kouche yon kote ap d\u00F2mi ak k\u00E8 poze,",
    "ansanm ak wa yo ak gwo ch\u00E8f yo, ki f\u00E8 bati gwo tonm pou yo nan mitan dez\u00E8.",
    "Mwen ta kouche ap d\u00F2mi ansanm ak ch\u00E8f ki te gen kay yo plen l\u00F2 ak ajan.",
    "Ou ank\u00F2, mwen ta tankou yon timoun ki f\u00E8t anvan t\u00E8m, tankou timoun ki f\u00E8t tou mouri.",
    "Kote yo ye anba t\u00E8 a, mechan yo sispann bay k\u00F2 yo mouvman. Anba t\u00E8 a, sa ki bouke travay ap poze k\u00F2 yo.",
    "Anba t\u00E8 a, tout prizonye gen k\u00E8 poze. Yo p\u0027ap tande vwa maj\u00F2 prizon an nan z\u00F2r\u00E8y yo.",
    "Anba t\u00E8 a, se menm bagay pou grann\u00E8g kou malere. Ata esklav pa gen m\u00E8t ank\u00F2!",
    "Poukisa, Bondye, ou kite moun ki nan miz\u00E8 ap viv? Poukisa ou bay moun ki nan gwo lapenn lavi?",
    "Y\u0027ap tann lanm\u00F2 konsa. Men, lanm\u00F2 pa vini! Yo ta pito lanm\u00F2 pase nenp\u00F2t gwo rich\u00E8s!",
    "Yo pa gen k\u00E8 kontan toutotan yo pa mouri, toutotan yo pa ale anba t\u00E8.",
    "Yo pa konn sa pou yo f\u00E8. Bondye s\u00E8nen yo kote yo pase.",
    "Mwen pa ka manje. Se plenn m\u0027ap plenn. M\u0027ap soufri, dlo nan je m\u0027 tankou larivy\u00E8 k\u0027ap koule.",
    "Sa m\u0027 p\u00E8 rive m\u0027 lan, se li k\u0027ap rive m\u0027. Sa m\u0027 pa ta vle w\u00E8 a, se li ki tonbe sou mwen.",
    "K\u00E8 m\u0027 pa poze. T\u00E8t mwen pa la. Mwen pa ka d\u00F2mi. Se soti nan ka tonbe nan ka."
  ],
  [
    "Elifaz, moun Teman an, pran lapaw\u00F2l, li di konsa:",
    "-J\u00F2b, si m\u0027 pale av\u00E8 ou, ou p\u0027ap fache, vye fr\u00E8? Mwen pa ka pa pale.",
    "Yon l\u00E8, se ou ki te konn moutre moun anpil bagay, se ou ki te konn bay moun f\u00F2s l\u00E8 yo f\u00E8b.",
    "Paw\u00F2l nan bouch ou te yon ankourajman pou moun ki te dekouraje. Ou te ede yo kanpe sou de pye yo ank\u00F2.",
    "Koulye a, paske se tou pa ou, ou p\u00E8di t\u00E8t ou. Mal\u00E8 tonbe sou ou, w\u0027ap depale.",
    "W\u0027ap s\u00E8vi Bondye, ou f\u00E8t pou genyen l\u0027 konfyans. Ou mennen bak ou byen, ou pa f\u00E8t pou dekouraje.",
    "Repase t\u00E8t ou byen. Ou janm konnen yon inonsan ki mouri mal? Ou janm w\u00E8 yo touye yon moun ki mache dwat?",
    "M\u0027ap di sa m\u0027 w\u00E8 ak je m\u0027: Moun ki kouve mechanste nan k\u00E8 yo epi k\u0027ap mache bay moun lapenn, se mechanste ak lapenn yo rek\u00F2lte.",
    "L\u00E8 Bondye fache, li soufle sou yo, yo mouri. L\u00E8 van tanp\u00E8t Bondye a leve, yo dispar\u00E8t.",
    "Mechan yo rele kou lyon, yo gwonde kou b\u00E8t sovaj. Men, Bondye f\u00E8men bouch yo, li kase dan nan bouch yo.",
    "Yo mouri tankou lyon ki pa jwenn b\u00E8t pou yo manje. Tout pitit yo gaye nan bwa.",
    "Yon l\u00E8, mwen tande Bondye t\u0027ap pale tou dousman nan z\u00F2r\u00E8y mwen. Mwen pa t\u0027 fin tande n\u00E8t sa li t\u0027ap di.",
    "Tankou yon move r\u00E8v nan mitan lannwit, li mete yon bann vye lide nan t\u00E8t mwen. M\u0027 pa ka d\u00F2mi t\u00E8lman mwen p\u00E8.",
    "Mwen pran tranble, mwen santi yon frison mache nan tout k\u00F2 m\u0027. Tout zo nan k\u00F2 m\u0027 ap krake.",
    "Yon souf pase b\u00F2 figi m\u0027, tout cheve nan t\u00E8t mwen kanpe.",
    "Mwen rete konsa mwen w\u00E8 yon moun kanpe devan m\u0027. Mwen pa t\u0027 rekon\u00E8t ki moun li ye. Men, f\u00F2m moun lan te la devan je m\u0027. Mwen pa tande yon ti bri menm. Apre sa, mwen tande yon vwa ki t\u0027ap pale tou dousman, li t\u0027ap di:",
    "Ki moun ki ka di li mache dwat devan Bondye? Ki moun ki san repw\u00F2ch devan Bondye ki kreye l\u0027 la?",
    "Bondye pa janm fin fye s\u00E8vit\u00E8 l\u0027 yo n\u00E8t. Ata zanj li yo, li jwenn bagay pou l\u0027 repwoche yo.",
    "Ale w\u00E8 at\u00F2 pou moun ki f\u00E8t ak labou, pou moun ki soti nan pousy\u00E8 t\u00E8, pou moun yo kapab kraze tankou poudbwa!",
    "Yon s\u00E8l jou kont pou yo tounen pousy\u00E8, yo dispar\u00E8t n\u00E8t. Pesonn pa w\u00E8 sa.",
    "Yo rete konsa yo kase k\u00F2d. Yo mouri san yo pa janm rive fin gen bon konprann."
  ],
  [
    "Rele non, J\u00F2b! W\u0027a w\u00E8 si gen moun k\u0027ap reponn ou! Ak kil\u00E8s nan zanj Bondye yo ou ta vle pale?",
    "Se moun fou ki kite chagren ap minen yo. Se moun s\u00F2t ki kite move san touye yo.",
    "Mwen menm, mwen w\u00E8 moun fou ki te kw\u00E8 zaf\u00E8 yo bon. M\u0027 rete konsa, mwen w\u00E8 madichon tonbe sou kay yo.",
    "Pitit yo pa ka jwenn yon moun pou pwoteje yo. Pa gen pesonn pou pran defans yo nan tribinal.",
    "Se moun grangou ki pral manje rek\u00F2t jaden yo. Yo pral pran ata sa ki donnen nan raje pikan. Se moun akr\u00E8k ki pral mete men sou tout byen yo.",
    "Non. Lafliksyon pa tonbe sou moun konsa konsa. Ni moun pa rete konsa pou l\u0027 tonbe anba soufrans.",
    "Menm jan tens\u00E8l dife f\u00E8t pou vole, konsa tou, moun f\u00E8t pou soufri.",
    "Si m\u0027 te nan plas ou, Job, se Bondye m\u0027 ta rele. Mwen ta mete sitiyasyon an devan l\u0027.",
    "Se li menm ki f\u00E8 yon bann b\u00E8l bagay nou pa ka fin konprann, yon dal m\u00E8v\u00E8y nou pa ka fin konte.",
    "Li voye lapli sou lat\u00E8, li wouze tout jaden.",
    "Moun ki t\u0027ap mache t\u00E8t bese yo, se li menm ki f\u00E8 yo leve t\u00E8t yo. Se li menm ki konsole moun ki te nan lapenn yo.",
    "Li gate mannig\u00E8t bakoulou yo. Li pa janm kite yo rive f\u00E8 sa yo te mete nan t\u00E8t yo.",
    "Li pran moun entelijan yo nan p\u00E8len yo te tann. Li pa kite m\u00E8tdam yo reyalize plan yo te f\u00E8.",
    "Gwo lajounen y\u0027ap bite tankou nan f\u00E8nwa. Gwo midi, y\u0027ap tatonnen tankou nan mitan lannwit.",
    "Men, Bondye sove p\u00F2v la anba dan yo. Li delivre malere anba pony\u00E8t grann\u00E8g k\u0027ap peze yo.",
    "Li bay p\u00F2v yo espwa. Li f\u00E8men bouch mechan yo.",
    "Ala bon sa bon pou yon moun l\u00E8 Bondye ap korije l\u0027! L\u00E8 Bondye ki gen tout pouvwa a ap pini ou, pa pran sa an jw\u00E8t!",
    "L\u00E8 li blese ou, se li menm ank\u00F2 k\u0027ap mete renm\u00E8d pou ou. L\u00E8 li frape ou, se li menm ank\u00F2 k\u0027ap geri ou.",
    "Lapo delivre ou nan tout move pa. Ankenn mal\u00E8 p\u0027ap tonbe sou ou.",
    "Nan grangou, li p\u0027ap kite ou mouri. Nan lag\u00E8, li p\u0027ap kite yo touye ou.",
    "L\u0027a pwoteje ou anba kout lang. Ou p\u0027ap bezwen p\u00E8 l\u00E8 w\u0027a w\u00E8 gwo mal\u00E8 ap pwoche.",
    "W\u0027a pase ni mal\u00E8 ni grangou nan rizib. Ou p\u0027ap p\u00E8 b\u00E8t nan bwa.",
    "Jaden w\u0027ap travay yo p\u0027ap gen w\u00F2ch ladan yo. B\u00E8t nan bwa p\u0027ap janm atake ou.",
    "L\u00E8 sa a, w\u0027a viv ak k\u00E8 poze lakay ou. L\u00E8 w\u0027a vizite pak zannimo ou yo, w\u0027a kontan.",
    "W\u0027a gen anpil pitit. Y\u0027a pouse tankou plant nan jaden.",
    "Menm jan se l\u00E8 mayi fin mi yo kase l\u0027, konsa tou se l\u00E8 ou fin vye granmoun, w\u0027a mouri.",
    "J\u00F2b monch\u00E8, nou te kalkile sou bagay sa yo anpil. Se konsa sa ye, tande. Pa f\u00E8 t\u00E8t di. Asepte verite a."
  ],
  [
    "J\u00F2b pran lapaw\u00F2l, li di konsa:",
    "-Si yo te ka pran p\u00E8z lapenn mwen, si yo te ka peze tout mal\u00E8 mwen yo nan balans,",
    "yo ta jwenn yo pi lou pase tout sab ki b\u00F2 lanm\u00E8. L\u00E8 sa a, nou pa ta sezi tande m\u0027 pale jan m\u0027ap pale a.",
    "Bondye ki gen tout pouvwa a plante fl\u00E8ch li yo sou mwen. Pwazon yo a anvayi tout k\u00F2 m\u0027. Bondye voye sou mwen tout kalite mal\u00E8 pou f\u00E8 k\u00E8 m\u0027 kase.",
    "Bourik mawon pa ranni l\u00E8 li gen z\u00E8b pou l\u0027 manje. Ni b\u00E8f pa rele l\u00E8 li gen manje devan l\u0027.",
    "Moun pa manje manje ki san gou, manje ki san s\u00E8l. Blan ze pa gen bon gou nan bouch.",
    "Mwen pa menm gen apeti pou bagay konsa. Tou sa mwen manje f\u00E8 k\u00E8 m\u0027 tounen.",
    "Si Bondye te ka ban mwen sa m\u0027 mande l\u0027 la! Si li te ka f\u00E8 m\u0027 jwenn sa m\u0027ap tann lan!",
    "Si s\u00E8lman sa ta f\u00E8 l\u0027 plezi pou l\u0027 touye m\u0027! Si li ta vle lonje men l\u0027 pou l\u0027 dispar\u00E8t mwen!",
    "Se ta va yon gwo konsolasyon pou mwen. Malgre tout soufrans mwen yo, mwen ta danse, mwen ta f\u00E8 f\u00E8t, paske mwen konnen mwen pa janm dezobeyi l\u00F2d Bondye ki apa a bay.",
    "Mwen pa gen f\u00F2s pou m\u0027 tann ank\u00F2. Pa gen ankenn espwa pou mwen. Sa m\u0027 bezwen viv toujou f\u00E8?",
    "Se pa w\u00F2ch mwen ye. Se pa bout f\u00E8 k\u00F2 m\u0027 ye.",
    "Mwen pa gen f\u00F2s ank\u00F2 pou m\u0027 kenbe. Kote m\u0027 vire, mwen pa jwenn sekou.",
    "Nan tray m\u0027ap pase koulye a, mwen bezwen bon zanmi ki pou soutni m\u0027, menm si mwen ta vire do bay Bondye.",
    "Men, fr\u00E8 m\u0027 yo, nou p\u0027ap di m\u0027 anyen la a. Nou tankou ravin ch\u00E8ch ki pa gen dlo depi lapli pa tonbe.",
    "Nan sezon fredi, l\u00E8 lan\u00E8j ap fonn, yo plen dlo sal ki fr\u00E8t kou glas.",
    "Men, nan sezon les\u00E8k, pa yon gout dlo! Chal\u00E8 sol\u00E8y la cheche yo n\u00E8t.",
    "Bann vwayaj\u00E8 yo kite chemen yo pou y\u0027 al d\u00E8y\u00E8 dlo. Yo p\u00E8di nan dez\u00E8 a. Yo mouri.",
    "Vwayaj\u00E8 ki soti nan peyi Cheba ak nan peyi Saba ap touye t\u00E8t yo chache dlo.",
    "Yo pa ka jwenn. Rive devan ravin lan, yo pa konn sa pou yo f\u00E8.",
    "Wi, mezanmi. Nou tankou yon ravin ch\u00E8ch pou mwen. Nou w\u00E8 nan ki eta mwen ye, nou p\u00E8, n\u0027ap renka k\u00F2 nou d\u00E8y\u00E8.",
    "Eske m\u0027 te mande nou pou nou f\u00E8 m\u0027 kado kich\u00F2y? Osinon pou nou f\u00E8 yon moun kado pou mwen nan sa nou genyen?",
    "Eske mwen te mande nou pou nou vin wete m\u0027 anba grif yon l\u00E8nmi, osinon pou nou delivre m\u0027 anba men yon moun k\u0027ap f\u00E8 m\u0027 soufri?",
    "Bon. Pale av\u00E8 m\u0027. Si m\u0027 ant\u00F2, f\u00E8 m\u0027 w\u00E8 kote m\u0027 ant\u00F2 a. L\u00E8 sa a, m\u0027a pe bouch mwen. M\u0027a koute nou.",
    "Paw\u00F2l ki pale verite bon pou tande. Men, m\u0027 pa w\u00E8 sa nou vle di m\u0027 la a.",
    "Ou di mwen fin dekouraje. Se depale m\u0027ap depale. Poukisa at\u00F2 w\u0027ap kritike paw\u00F2l mwen yo konsa?",
    "Konsa tou, ou ta rive jwe lajan sou t\u00E8t timoun san papa. Ou ta f\u00E8 lajan sou t\u00E8t bon zanmi ou.",
    "Koulye a, monch\u00E8, tanpri, gade m\u0027 nan je. Mwen p\u0027ap ba ou manti.",
    "Tounen non! Pa f\u00E8 m\u0027 lenjistis sa a! Tounen, mwen di ou. Se k\u00F2z mwen m\u0027ap defann.",
    "Eske se manti m\u0027ap bay? Dapre nou, mwen pa konnen sa ki byen ak sa ki mal?"
  ],
  [
    "Lavi yon nonm sou lat\u00E8, se tankou s\u00E8vis milit\u00E8 l\u0027ap f\u00E8. Li tankou moun k\u0027ap vann jounen!",
    "Li tankou yon esklav k\u0027ap tann lannwit pou l\u0027 poze, tankou yon travay\u00E8 k\u0027ap tann k\u00F2b jounen travay li.",
    "Depi k\u00E8k mwa, m\u0027 pa w\u00E8 poukisa m\u0027ap viv. Tout lannwit se soufri m\u0027ap soufri.",
    "M\u0027 poko kouche nan kabann mwen, m\u0027ap mande kil\u00E8 pou l\u0027 jou. Nwit la long. M\u0027 pa ka d\u00F2mi, yon bann vye lide ap pase nan t\u00E8t mwen jouk sol\u00E8y leve.",
    "Tout k\u00F2 m\u0027 plen v\u00E8 ak gwo plak bouton toupatou. Po m\u0027 fann fann, l\u0027ap bay postim.",
    "Jou m\u0027 yo pase pi vit pase zegwi nan men moun k\u0027ap maye senn. Yo dispar\u00E8t, pa gen anyen m\u0027ap tann ank\u00F2.",
    "Bondye o! Pa bliye, lavi m\u0027 tankou yon nwaj k\u0027ap pase. L\u00E8 m\u0027a f\u00E8men je m\u0027, mwen p\u0027ap janm kapab jwi lavi a ank\u00F2.",
    "Ou w\u00E8 m\u0027 koulye a, men ou p\u0027ap janm w\u00E8 m\u0027 ank\u00F2. W\u0027a chache m\u0027, ou p\u0027ap jwenn mwen.",
    "Tankou yon nwaj ki ale n\u00E8t, ki dispar\u00E8t, l\u00E8 yon moun mouri, pa gen leve pou li ank\u00F2.",
    "Li p\u0027ap janm tounen lakay li. Moun lakay li tou bliye l\u0027.",
    "Se pout\u00E8t sa, m\u0027 pa ka pa pale. K\u00E8 m\u0027 sere. Kite m\u0027 pale pale m\u0027. Lapenn kaye nan k\u00E8 m\u0027. Kite m\u0027 plenyen plenyen m\u0027.",
    "Poukisa ou mete moun veye m\u0027 konsa? M\u0027 pa lanm\u00E8. M\u0027 pa gwo b\u00E8t lanm\u00E8.",
    "M\u0027 te di nan k\u00E8 m\u0027: M\u0027 pral lage k\u00F2 m\u0027 yon kote. M\u0027a pran yon ti kanpo. Si m\u0027 d\u00F2mi, m\u0027a jwenn yon ti soulajman!",
    "Men, ou f\u00E8 m\u0027 f\u00E8 yon bann vye r\u00E8v k\u0027ap f\u00E8 m\u0027 p\u00E8. M\u0027ap f\u00E8 yon bann vye vizyon k\u0027ap f\u00E8 m\u0027 tranble.",
    "L\u00E8 konsa, pito moun te trangle m\u0027. Pito m\u0027 te mouri pase pou m\u0027 soufri tout doul\u00E8 sa yo.",
    "Se fini m\u0027ap fini. F\u00F2k mwen mouri yon jou! Kite m\u0027 pou kont mwen. Lavi m\u0027 pr\u00E8t pou bout!",
    "Kisa l\u00E8z\u00F2m ye pou ou pran ka yo konsa? Kisa yo ye menm pou w\u0027ap okipe yo konsa?",
    "Chak maten ou pase w\u00E8 jan yo ye. Chak l\u00E8, w\u0027ap gade nan fon k\u00E8 yo, w\u0027ap sonde yo.",
    "Kil\u00E8 w\u0027a sispann gade m\u0027? Ban m\u0027 yon ti souf non kont pou m\u0027 vale krache m\u0027!",
    "Si m\u0027 f\u00E8 peche, kisa m\u0027 f\u00E8 ou? Di m\u0027 non, ou menm k\u0027ap veye tou sa moun ap f\u00E8? Poukisa w\u0027ap plante tout fl\u00E8ch ou yo nan k\u00F2 m\u0027 konsa? Poukisa ou f\u00E8 m\u0027 tounen yon chay pou ou?",
    "Se sip\u00F2te ou pa ka sip\u00F2te ank\u00F2 sa mwen f\u00E8 ki mal? Se padonnen ou pa ka padonnen peche m\u0027 yo? Tal\u00E8 konsa mwen pral anba t\u00E8. W\u0027a chache m\u0027, ou p\u0027ap jwenn mwen ank\u00F2."
  ],
  [
    "L\u00E8 sa a, Bildad, moun peyi Chwa a, pran lapaw\u00F2l, li di konsa:",
    "-Kil\u00E8 w\u0027a sispann pale jan w\u0027ap pale a? Se bri ase w\u0027ap f\u00E8 tankou kalbas gran bouch!",
    "Bondye pa nan lenjistis. Bondye ki gen tout pouvwa a ap toujou f\u00E8 sa ki dwat.",
    "Si pitit ou yo te dezobeyi l\u00F2d li yo, li f\u00E8 yo peye sa yo f\u00E8 a.",
    "Ou menm menm, rele Bondye. Lapriy\u00E8 nan pye Bondye ki gen tout pouvwa a.",
    "Si li pa gen anyen pou l\u0027 repwoche ou, si ou toujou mache dwat devan li, l\u00E8 sa a, ou m\u00E8t s\u00E8ten, l\u0027a f\u00E8 kich\u00F2y pou ou, l\u0027ap renm\u00E8t ou tou sa ou te genyen.",
    "Tou sa ou te gen anvan an p\u0027ap anyen devan sa Bondye pral ba ou a.",
    "Chache konnen sa ki te pase nan tan lontan. Gade sa ki te rive zans\u00E8t nou yo.",
    "Nou menm, nou se moun ay\u00E8. Nou pa konn anyen. Se pase n\u0027ap pase sou t\u00E8 a.",
    "Men, granmoun tan lontan yo va moutre ou anpil bagay. Y\u0027a pale av\u00E8 ou. Tande sa y\u0027ap di ou.",
    "Se nan marekay ou jwenn jon. Wozo pa pouse kote ki pa gen dlo.",
    "Nan tan chechr\u00E8s, li te m\u00E8t tou piti, tou v\u00E8t, l\u00E8 les\u00E8k tonbe, anvan menm yo koupe l\u0027, premye z\u00E8b ki fennen se li menm.",
    "Se menm bagay la tou pou moun ki bliye si gen Bondye. Moun ki vire do bay Bondye p\u0027ap jwenn sa y\u0027ap tann lan.",
    "Konfyans yo pa chita sou anyen. Se tankou si y\u0027ap apiye sou bwa pouri.",
    "Si yo panche sou li, li ale. Si yo kenbe l\u0027 f\u00F2, y\u0027ap blayi at\u00E8 ansanm av\u00E8 l\u0027.",
    "Mechan yo pouse tankou move z\u00E8b nan sol\u00E8y. Yo pran tout jaden an pou yo.",
    "Rasin yo mache nan mitan tout fant w\u00F2ch yo. Se la yo jwenn sa yo bezwen pou yo viv.",
    "Rache ou rache yo pa gen moun ki pou konnen kote yo te ye a.",
    "Tal\u00E8 konsa, l\u0027ap pouri b\u00F2 chemen an. Se l\u00F2t k\u0027ap pouse nan plas li.",
    "Non, monch\u00E8! Bondye pa janm lage moun ki kenbe pye l\u0027 f\u00E8m. Ni li pa janm lonje men l\u0027 pou l\u0027 soutni mechan yo.",
    "L\u0027a f\u00E8 k\u00E8 ou kontan ank\u00F2, bouch ou pral chante b\u00E8l chante pou li.",
    "Men, l\u0027ap f\u00E8 moun ki pa vle w\u00E8 ou yo wont. Fanmi mechan yo va dispar\u00E8t."
  ],
  [
    "L\u00E8 sa a, J\u00F2b pran lapaw\u00F2l, li di konsa:",
    "-Wi, mwen konnen se konsa sa ye. Men, ki jan pou yon moun ka gen rezon devan Bondye?",
    "Si li vle plede ak Bondye, Bondye ap mande l\u0027 venmil keksyon, li p\u0027ap ka reponn yonn menm.",
    "Bondye sit\u00E8lman gen bon konprann, li sit\u00E8lman gen f\u00F2s, pa gen moun ki ka kenbe t\u00E8t av\u00E8 l\u0027 pou yo pa peye sa.",
    "Li deplase m\u00F2n yo l\u00E8 lide l\u0027 di l\u0027. L\u00E8 li an k\u00F2l\u00E8, li voye yo jete byen lwen.",
    "Bondye f\u00E8 t\u00E8 a tranble kote l\u0027 chita a. Li souke poto ki soutni l\u0027 yo.",
    "Li annik bay yon l\u00F2d, epi sol\u00E8y la pa leve. Li f\u00E8 zetwal yo pa klere lannwit.",
    "Li te pou kont li l\u00E8 li t\u0027ap louvri sy\u00E8l la anwo t\u00E8 a. Li mache sou lanm\u00E8 a jan li vle.",
    "Se li ki f\u00E8 zetwal yo: Gwo Kabw\u00E8t la, Oryon, Lapousiy\u00E8 ak zetwal Sid yo.",
    "Se li menm ki f\u00E8 yon bann b\u00E8l bagay nou pa ka fin konprann, yon dal m\u00E8v\u00E8y nou pa ka fin konte.",
    "Bondye te m\u00E8t ap pase toupre m\u0027, mwen pa ka w\u00E8 l\u0027. Li glise k\u00F2 l\u0027, li ale.",
    "Li pran sa l\u0027 bezwen. Pa gen moun ki pou enpoze l\u0027 f\u00E8 l\u0027. Pa gen moun ki ka penm\u00E8t yo mande l\u0027: Sa w\u0027ap f\u00E8 la a?",
    "Bondye pa ka kenbe k\u00F2l\u00E8 l\u0027 ank\u00F2! Li f\u00E8 tout patizan Raab yo bese t\u00E8t devan li.",
    "Se mwen menm at\u00F2 ki pou ta kenbe t\u00E8t av\u00E8 l\u0027? Se mwen menm at\u00F2 ki pou ta plede av\u00E8 l\u0027?",
    "Menm si m\u0027 te gen rezon, sa m\u0027 bezwen defann t\u00E8t mwen f\u00E8? Se li k\u0027ap jije m\u0027, se padon ase pou m\u0027 mande l\u0027.",
    "Menm si li ta reponn mwen l\u00E8 m\u0027 rele l\u0027, mwen pa kw\u00E8 li ta koute sa m\u0027ap di l\u0027.",
    "Li rete konsa li kraze m\u0027 pou anyen. Li blese m\u0027 nan tout k\u00F2 m\u0027, san m\u0027 pa f\u00E8 anyen.",
    "Li pa ban m\u0027 tan pou m\u0027 pran yon ti souf menm. Li voye mal\u00E8 sou mwen yonn apre l\u00F2t.",
    "Mwen ta seye f\u00E8 f\u00F2s av\u00E8 l\u0027? F\u00F2s, se nan men l\u0027 sa ye. Mwen ta rele l\u0027 tribinal? Ki jij ki va voye manda ba li?",
    "M\u0027 te m\u00E8t gen rezon, paw\u00F2l nan bouch mwen ap kondannen m\u0027. M\u0027 te m\u00E8t inonsan, tou sa m\u0027ap di ap ban m\u0027 t\u00F2.",
    "Eske m\u0027 inonsan? M\u0027 pa menm ka di sa. Lavi pa di m\u0027 anyen ank\u00F2!",
    "Si gen yon bagay m\u0027 ka di: inonsan ou koupab, se menm bagay. Bondye ap toujou detwi nou.",
    "Si yon mal\u00E8 konmanse ap simen lanm\u00F2, inonsan te m\u00E8t ap rele, Bondye ri sa.",
    "L\u00E8 yon peyi tonbe anba men moun ki mechan, Bondye bouche je tout jij yo. Si se pa li ki f\u00E8 sa, ki moun ki pou f\u00E8 l\u0027?",
    "Jou yo pase pou mwen pi vit pase dlo larivy\u00E8. Pa gen yonn ki ban m\u0027 k\u00E8 kontan.",
    "Yo kouri tankou bwa fouye sou larivy\u00E8, tankou malfini k\u0027ap plonje sou ti poul.",
    "Si mwen di: Bon. M\u0027 p\u0027ap plenyen ank\u00F2. M\u0027ap chanje figi m\u0027, m\u0027ap f\u00E8 yon ti ri,",
    "soufrans yo vin pi r\u00E8d sou mwen. Mwen p\u00E8, paske mwen konnen pou Bondye mwen pa inonsan.",
    "Si m\u0027 ant\u00F2, sa m\u0027 bezwen bat k\u00F2 m\u0027 pou gremesi f\u00E8?",
    "Pa gen dlo ki ka lave m\u0027. Pa gen savon ki ka blanchi m\u0027.",
    "Bondye voye m\u0027 jete nan yon pil fatra. Ata rad m\u0027 pa ka mete sou mwen.",
    "Men, Bondye pa yon moun tankou m\u0027. M\u0027 pa ka diskite av\u00E8 l\u0027. Nou pa ka al lajistis.",
    "Pa gen moun ki ka mete ola nan koze a. Pa gen moun ki ka jije m\u0027 ansanm av\u00E8 l\u0027.",
    "Pa gen moun ki ka kenbe men l\u0027 pou li sispann f\u00E8 m\u0027 p\u00E8.",
    "Men, mwen pa p\u00E8 l\u0027. M\u0027ap pale, paske se mwen ki konnen sa ki nan k\u00E8 m\u0027."
  ],
  [
    "M\u0027 degoute ak lavi a. M\u0027 pa ka kenbe ank\u00F2. Kite m\u0027 plenn s\u00F2 mwen! Kite m\u0027 di tout lapenn ki nan k\u00E8 mwen!",
    "M\u0027a di Bondye: Tanpri, pa kondannen m\u0027. F\u00E8 m\u0027 konnen poukisa ou leve d\u00E8y\u00E8 m\u0027 konsa.",
    "Eske ou gen rezon pou ou f\u00E8 m\u0027 tou sa w\u0027ap f\u00E8 m\u0027 lan, pou ou meprize sa ou f\u00E8 ak men ou, pou ou ri l\u00E8 mechan yo ap f\u00E8 konfyolo yo?",
    "Eske ou w\u00E8 sa k\u0027ap f\u00E8t sou lat\u00E8 tankou nou menm moun nou w\u00E8 l\u0027 la?",
    "Lavi ou pa tankou lavi pa nou. Nou gen pou nou mouri, ou menm w\u0027ap toujou la.",
    "W\u0027ap chache d\u00E8nye ti peche moun f\u00E8. Ou d\u00E8y\u00E8 pou ou konnen tou sa mwen f\u00E8 ki mal.",
    "Ou konnen m\u0027 pa ant\u00F2. Pa gen moun ki ka sove m\u0027 anba men ou!",
    "Se ak men ou ou te f\u00E8 m\u0027. Se av\u00E8 l\u0027 ou te ban m\u0027 f\u00F2m mwen. Epi se ak menm men sa yo ou vle detwi m\u0027 ank\u00F2?",
    "Chonje se ou menm ki f\u00E8 m\u0027 ak labou t\u00E8 wouj. Koulye a, ou pral kraze m\u0027 f\u00E8 m\u0027 tounen pousy\u00E8?",
    "Se ou menm ki bay papa m\u0027 f\u00F2s pou li f\u00E8 m\u0027. Ou f\u00E8 m\u0027 devlope nan vant manman mwen.",
    "Ou f\u00E8 tout zo ak tout venn nan k\u00F2 m\u0027. Ou kouvri yo ak vyann epi ak po.",
    "L\u00E8fini, ou f\u00E8 m\u0027 kado lavi. Ou veye av\u00E8k prekosyon pou m\u0027 pa mouri.",
    "Men, ou te gen yon l\u00F2t lide d\u00E8y\u00E8 t\u00E8t ou. Koulye a, mwen konnen ou te pare yon l\u00F2t bagay pou mwen.",
    "Ou t\u0027ap veye m\u0027 pou w\u00E8 si m\u0027 t\u0027ap f\u00E8 sa m\u0027 pa t\u0027 dwe f\u00E8. Ou pa t\u0027ap kite anyen pase pou mwen.",
    "Si m\u0027 ant\u00F2, zaf\u00E8 m\u0027 pa bon! Mwen te m\u00E8t inonsan, m\u0027 pa ka leve t\u00E8t devan ou. Mwen wont, se yon p\u00F2v malere mwen ye devan ou.",
    "Si m\u0027 leve t\u00E8t mwen, ou fann d\u00E8y\u00E8 m\u0027 tankou yon lyon d\u00E8y\u00E8 b\u00E8t pou l\u0027 manje. Ou rive f\u00E8 mirak pou ou ka f\u00E8 m\u0027 lapenn.",
    "Ou toujou pare pou f\u00E8 yon atak sou mwen. Chak jou w\u0027ap vin pi ank\u00F2l\u00E8. Se san pran souf w\u0027ap voye lafliksyon sou mwen yonn apre l\u00F2t.",
    "Bondye, poukisa ou te kite m\u0027 soti nan vant manman m\u0027? Mwen ta mouri anvan pesonn ta w\u00E8 m\u0027.",
    "Soti nan vant, ale nan simity\u00E8, se tankou si m\u0027 pa t\u0027 janm f\u00E8t.",
    "Mwen pa rete lontan pou m\u0027 viv ank\u00F2. Kite m\u0027 pou kont mwen! Ban m\u0027 yon ti kanpo. Kite m\u0027 jwi de twa jou ki rete m\u0027 yo non!",
    "Tal\u00E8 konsa mwen prale pou m\u0027 pa janm tounen. Mwen prale nan peyi kote ki f\u00E8 nwa a, kote moun p\u00E8 a,",
    "nan peyi kote se f\u00E8nwa ak dez\u00F2d ase ki gen toutan, kote menm gwo lajounen f\u00E8 nwa tankou lannwit!"
  ],
  [
    "L\u00E8 sa a, Sofa, moun Naama a, pran lapaw\u00F2l, li di konsa:",
    "-At\u00F2 pesonn p\u0027ap reponn gwo palad\u00F2 sa a? Pale anpil pa ka bay moun rezon.",
    "Pa konprann pale anpil ou a ka enpoze moun louvri bouch yo reponn ou. Paske w\u0027ap pase moun nan betiz la, at\u00F2 yo pa ka f\u00E8 ou wont?",
    "Ou pretann sa ou di a se verite. Pou ou, ou san repw\u00F2ch devan Bondye!",
    "Pa pito Bondye ta pale pou l\u0027 reponn ou!",
    "Li ta f\u00E8 ou w\u00E8 gen anpil l\u00F2t bagay ou poko konnen, bagay moun pa ka konprann. L\u00E8 sa a, ou ta w\u00E8 Bondye pa f\u00E8 ou peye pou tou sa ou f\u00E8.",
    "Ou konprann ou ka konnen sa ki nan k\u00E8 Bondye, ou ka konnen tout bagay n\u00E8t sou Bondye ki gen tout pouvwa a?",
    "Li pi wo pase sy\u00E8l la. Sa ou ka f\u00E8 pou sa? Li pi fon pase peyi kote m\u00F2 yo ye a. Sa ou ka konnen la?",
    "Li pi long pase long\u00E8 tout t\u00E8 a. Li pi laj pase lanm\u00E8 a.",
    "Si Bondye arete ou, li mete ou nan prizon, li trennen ou nan tribinal, ki moun ki ka di l\u0027 non?",
    "Bondye konnen tout moun k\u0027ap bay manti. Je l\u0027 byen louvri, li w\u00E8 tout mechanste moun ap f\u00E8.",
    "Konsa, moun fou va konmanse gen konprann. Bourik sovaj yo va donte.",
    "Annou w\u00E8, monch\u00E8! Pran t\u00E8t ou! Louvri bra ou devan Bondye.",
    "Sispann f\u00E8 vye bagay k\u0027ap sal men ou yo. Pa kite mechanste chita lakay ou.",
    "L\u00E8 sa a, w\u0027a leve t\u00E8t ou pou gade moun nan je. W\u0027a byen f\u00E8m, ou p\u0027ap p\u00E8 anyen.",
    "W\u0027a bliye lapenn ou yo. Tankou yon inondasyon ki fin pase, ou p\u0027ap chonje yo ank\u00F2.",
    "Lavi ou pral klere pi b\u00E8l pase gwo sol\u00E8y midi. Move pa yo pral tankou yon douvan jou.",
    "Ou pral viv san k\u00E8 sote. Ou p\u0027ap dekouraje. Bondye va pwoteje ou, l\u0027a ba ou k\u00E8 poze.",
    "L\u00E8 w\u0027ap d\u00F2mi, pesonn p\u0027ap deranje ou. Anpil moun va vin achte figi ou.",
    "Men, mechan yo ap voye je yo bouske toupatou, yo p\u0027ap jwenn kote pou yo chape k\u00F2 yo. S\u00E8l espwa yo, se lanm\u00F2 y\u0027ap tann."
  ],
  [
    "J\u00F2b pran lapaw\u00F2l, li di:",
    "-Apa nou k\u0027ap pale pou p\u00E8p la! Mouri nou mouri, bon konprann kaba!",
    "Men, mwen menm tou, mwen gen lespri menm jan av\u00E8 nou. Mwen pa pi mal pase nou. Sa nou sot di la a, tout moun konnen l\u0027.",
    "Koulye a, menm zanmi m\u0027 ap pase m\u0027 nan rizib. Y\u0027ap ri m\u0027, mwen menm yon moun Bondye pa gen anyen pou l\u0027 repwoche, yon moun Bondye te konn reponn l\u00E8 m\u0027 rele l\u0027.",
    "Se konsa, moun ki pa nan pwobl\u00E8m meprize moun ki nan lafliksyon. Yo w\u00E8 yon moun k\u0027ap tonbe, yo ba l\u0027 bourad f\u00E8 l\u0027 tonbe pi vit.",
    "Piyaj\u00E8 yo byen trankil lakay yo. Moun k\u0027ap f\u00E8 Bondye fache yo ap viv al\u00E8z. Bondye yo se f\u00F2s pony\u00E8t yo.",
    "Many\u00E8 f\u00E8 ti koze ak zannimo yo, ak zwezo yo. Yo gen anpil bagay pou yo moutre nou.",
    "B\u00E8t k\u0027ap trennen sou vant va ban nou leson, pwason nan lanm\u00E8 va di nou sa yo konnen.",
    "Pa gen yonn ladan yo ki pa konnen se Bondye ki f\u00E8 tout bagay ak men li.",
    "Bondye gen nanm tout sa ki vivan nan men li. Wi, lavi tout moun nan men li.",
    "B\u00E8l paw\u00F2l f\u00E8 plezi z\u00F2r\u00E8y menm jan bon manje gou nan bouch.",
    "Yo di se vye granmoun ki gen konesans, se laj ki bay bon konprann.",
    "Men, Bondye gen konesans, l\u00E8fini li gen pouvwa. Li gen bon konprann, l\u00E8fini li f\u00E8 sa li vle.",
    "L\u00E8 Bondye kraze yon bagay, pesonn pa ka ref\u00E8 l\u0027. L\u00E8 li mete yon moun nan prizon, pesonn pa ka lage l\u0027.",
    "L\u00E8 li pa bay lapli, s\u00E8k tonbe sou lat\u00E8. L\u00E8 li bay lapli, dlo f\u00E8 dega toupatou.",
    "Bondye gen f\u00F2s, li konn sa l\u0027ap f\u00E8. Ni moun k\u0027ap bay manti, ni moun k\u0027ap pran manti, se anba pony\u00E8t li yo ye.",
    "Li f\u00E8 moun k\u0027ap bay kons\u00E8y yo p\u00E8di t\u00E8t yo. Li f\u00E8 ch\u00E8f yo aji tankou moun fou.",
    "Li wete tout pouvwa nan men wa yo. Li mare yon tanga nan ren yo jete yo nan prizon.",
    "Li f\u00E8 pr\u00E8t yo mache pye at\u00E8. Li mete gwo zotobre at\u00E8!",
    "Li f\u00E8men bouch moun k\u0027ap bay bon kons\u00E8y. Li f\u00E8 granmoun yo depale.",
    "Li f\u00E8 pase grann\u00E8g yo nan betiz. Li wete pouvwa gwo ch\u00E8f yo nan men yo.",
    "Li klere twou fon kote ki f\u00E8 nwa a, li mete twou lanm\u00F2 a akl\u00E8.",
    "Li f\u00E8 nasyon yo f\u00E8 pwogr\u00E8, l\u00E8fini, li f\u00E8 yo deperi. Li f\u00E8 yon p\u00E8p pran elan, l\u00E8fini, li f\u00E8 l\u0027 dispar\u00E8t.",
    "Li f\u00E8 ch\u00E8f p\u00E8p yo p\u00E8di t\u00E8t yo, li f\u00E8 yo moute desann nan dez\u00E8, san yo pa konn kote yo prale.",
    "Y\u0027ap tatonnen nan f\u00E8nwa, y\u0027ap titibe tankou moun sou."
  ],
  [
    "Wi, mwen w\u00E8 tou sa ak de je m\u0027. Mwen tande tou sa ak de z\u00F2r\u00E8y mwen epi mwen konprann.",
    "Sa nou konnen an, mwen konnen l\u0027 tou. M\u0027 pa pi s\u00F2t pase nou.",
    "Men, mwen menm, se ak Bondye ki gen tout pouvwa m\u0027 annaf\u00E8. Se av\u00E8 l\u0027 mwen vle pale pou m\u0027 defann k\u00F2z mwen.",
    "Nou menm, kote nou pa konnen nou bay manti. Nou tankou d\u00F2kt\u00E8 ki pa janm geri py\u00E8s moun.",
    "Pito nou pe bouch nou! L\u00E8 sa a, n\u0027a pase pou moun ki gen bon konprann.",
    "Koute sa mwen gen sou k\u00E8 m\u0027. Louvri z\u00F2r\u00E8y nou pou n\u0027 tande jan m\u0027 pral plede k\u00F2z mwen.",
    "Se defann nou vle defann Bondye kif\u00E8 n\u0027ap bay tout manti sa yo, kif\u00E8 n\u0027ap pale kwochi konsa?",
    "Se pou li n\u0027ap pran? Se k\u00F2z li nou ranmase?",
    "Pou li, li ta bon pou nou si li t\u0027ap chache konnen sa nou gen nan fon k\u00E8 nou! Pa konprann nou ka woule Bondye tankou nou woule moun!",
    "Li ta regle nou byen regle, paske li ta tou w\u00E8 se figi l\u0027 n\u0027ap achte anba chal.",
    "Nou pa p\u00E8 gwo pouvwa Bondye a? Nou pa p\u00E8 li kraze nou?",
    "B\u00E8l paw\u00F2l nou yo pa gen plis val\u00E8 pase pousy\u00E8 t\u00E8. Repons n\u0027ap ban mwen yo pa kenbe, yo tankou miray sab.",
    "Koulye a, pe bouch nou! Ban m\u0027 yon chans pou m\u0027 pale. Sa ki pou rive a te m\u00E8t rive!",
    "Mwen m\u00E8t mouri! Zaf\u00E8! M\u0027 mare ren m\u0027, m\u0027 sere dan m\u0027!",
    "Bondye te m\u00E8t touye m\u0027. S\u00E8l chans mwen se pou m\u0027 esplike av\u00E8 l\u0027.",
    "Nou pa janm konnen, se sa ki ka sove m\u0027, paske moun ki f\u00E8 mal pa ka par\u00E8t devan Bondye.",
    "Koute byen sa m\u0027 pral di la a. Louvri z\u00F2r\u00E8y nou pou n\u0027 tande deklarasyon mwen.",
    "M\u0027 pare pou m\u0027 defann k\u00F2z mwen, paske mwen konnen mwen nan dwa m\u0027.",
    "Bondye, \u00E8ske se ou ki pral plede av\u00E8 m\u0027? M\u0027 tou pare pou m\u0027 pe bouch mwen, pou m\u0027 asepte lanm\u00F2 m\u0027.",
    "De s\u00E8l ti chans ase m\u0027ap mande ou. Apre sa, m\u0027 p\u0027ap kache pou ou ank\u00F2.",
    "Sispann leve men ou sou mwen. Sispann f\u00E8 m\u0027 p\u00E8 tout p\u00E8 sa a.",
    "Ou m\u00E8t pale anvan, m\u0027a reponn ou. Osinon, kite m\u0027 pale anvan, w\u0027a reponn mwen.",
    "Konbe peche, konbe bagay mal mwen f\u00E8? Kisa m\u0027 f\u00E8 mwen pa t\u0027 dwe f\u00E8? Kisa m\u0027 f\u00E8 ki mal?",
    "Poukisa w\u0027ap kache pou mwen konsa? Poukisa ou f\u00E8 tankou si se l\u00E8nmi ou mwen ye?",
    "Poukisa w\u0027ap chache f\u00E8 m\u0027 p\u00E8? Poukisa ou leve d\u00E8y\u00E8 m\u0027 konsa? M\u0027 tou fini, m\u0027 tankou f\u00E8y bwa, tankou pay ch\u00E8ch van ap pote ale.",
    "W\u0027ap akize m\u0027 yon bann bagay k\u0027ap f\u00E8 m\u0027 mal. W\u0027ap f\u00E8 m\u0027 peye tou sa m\u0027 te f\u00E8 l\u00E8 m\u0027 te jenn gason.",
    "Ou mete pye m\u0027 nan s\u00E8p. Ou veye tout vire tounen m\u0027. Ou gade tout kote m\u0027ap mete pye m\u0027.",
    "M\u0027ap dekale tankou bwa pouri, tankou rad sizo ap manje."
  ],
  [
    "Nou menm moun, se nan vant fanm nou soti. Lavi nou kout, men li pa manke traka!",
    "Nou par\u00E8t tankou yon fl\u00E8. Epi lamenm nou fennen. Nou dispar\u00E8t tankou yon nwaj k\u0027ap pase.",
    "Epi, Bondye, se sa w\u0027ap louvri je ou gade. Se sa w\u0027ap f\u00E8 kanpe devan ou pou jije l\u0027?",
    "Ki moun ki ka f\u00E8 dlo pw\u00F2p soti nan yon sous sal? Pesonn moun.",
    "Tan chak moun gen pou l\u0027 viv la fikse deja depi lontan. Kantite mwa li gen pou l\u0027 viv la, se nan men ou sa rete. Anyen pa ka chanje.",
    "Tanpri, wete je ou sou mwen. Kite m\u0027 pran yon ti souf. Tankou moun ki fin pase yon jounen ap travay di, kite m\u0027 pran yon ti kanpo.",
    "Toujou gen yon ti espwa pou yon pyebwa. Yo te m\u00E8t koupe l\u0027, l\u0027ap toujou pouse ank\u00F2, li p\u0027ap mouri.",
    "Rasin li yo te m\u00E8t fin vye nan t\u00E8 a, bout chouk la te m\u00E8t fin ch\u00E8ch,",
    "depi li jwenn dlo, l\u0027ap boujonnen, l\u0027ap pouse krey\u00F2l.",
    "Men moun, depi yo mouri, yo tounen kadav. L\u00E8 yo kase k\u00F2d, ou pa w\u00E8 kote yo f\u00E8.",
    "Letan ka cheche, larivy\u00E8 ka sispann koule.",
    "Men, kote yon moun mouri kouche a, pa gen leve pou li ank\u00F2. Poul va f\u00E8 dan anvan y\u0027a leve vivan ank\u00F2, anvan y\u0027a leve soti nan d\u00F2mi yo a.",
    "Si s\u00E8lman ou ta vle kache m\u0027 nan peyi kote m\u00F2 yo ye a? Si ou te ka kite m\u0027 la jouk k\u00F2l\u00E8 ou la fin pase? Apre sa, ou ta fikse yon dat pou chonje m\u0027 ank\u00F2.",
    "Men, sa m\u0027ap di la a? Eske moun mouri ka leve? Sa pa f\u00E8 anyen. Mwen ta tann move tan sa a fin pase, jouk sa ta bon pou mwen ank\u00F2.",
    "L\u00E8 sa a, ou ta rele m\u0027, mwen ta reponn ou. Ou ta kontan w\u00E8 sa ou te f\u00E8 ak men ou lan.",
    "L\u00E8 sa a, ou ta gade jan m\u0027ap mache a, men, ou pa ta chonje sa m\u0027 te konn f\u00E8 ki mal.",
    "Ou ta padonnen m\u0027 peche m\u0027 yo, ou ta mare yo tout f\u00E8 yon pak\u00E8t voye jete.",
    "Rive yon l\u00E8 se pou m\u00F2n yo anfale, se pou w\u00F2ch yo woule desann.",
    "Rive yon l\u00E8 dlo ap fin manje w\u00F2ch yo, lapli ap fin bwote tout t\u00E8 a desann. Konsa tou, rive yon l\u00E8 ou wete tout espwa nan k\u00E8 moun.",
    "Ou kraze yo n\u00E8t anba men ou, epi yo mouri. Ou f\u00E8 moun pa ka rekon\u00E8t yo, epi ou voye yo ale.",
    "Moun f\u00E8 lwanj pitit m\u00F2 yo, men m\u00F2 yo menm yo pa konn anyen. Moun pase yo nan betiz, men yo menm, sa pa di yo anyen.",
    "Yon s\u00E8l soufrans yo santi se sa k\u0027ap manje yo nan tout k\u00F2 yo a. Se pou t\u00E8t pa yo ase y\u0027ap plenyen!"
  ],
  [
    "Fwa sa a, Elifaz, moun lavil Teman an, pran lapaw\u00F2l ank\u00F2, li di konsa:",
    "-L\u00E8 yon moun gen bon konprann, se pa av\u00E8k paw\u00F2l anl\u00E8 pou li reponn. Li p\u0027ap chita ap f\u00E8 jaz\u00E8.",
    "Li p\u0027ap rete ap defann t\u00E8t li ak mo ki pa vle di anyen, ak b\u00E8l diskou ki pa s\u00E8vi anyen.",
    "Ou menm menm, ou al pi lwen. Dapre sa ou di la a, moun pa bezwen gen krentif pou Bondye ank\u00F2. Pa gen nesesite pou moun lapriy\u00E8 Bondye.",
    "Jan ou pale a, yo w\u00E8 ou se yon moun ki mechan nan fon k\u00E8 ou. Ou pale tankou moun k\u0027ap kache yon bagay.",
    "Se bouch ou menm k\u0027ap kondannen ou. Se pa mwen. Se paw\u00F2l nan bouch ou menm k\u0027ap fini av\u00E8 ou.",
    "Many\u00E8 di m\u0027 non: Eske se ou menm premye moun Bondye te f\u00E8? Eske ou te f\u00E8t anvan tout m\u00F2n yo?",
    "Eske ou te la l\u00E8 Bondye t\u0027ap f\u00E8 plan travay li, kif\u00E8 ou konnen pase tout moun?",
    "Kisa ou konnen nou menm nou pa konnen? Kisa ou konprann nou menm nou pa ka konprann?",
    "Se nan bouch granmoun lontan, granmoun cheve blan ki pi gran pase papa ou nou pran tout konesans pa nou.",
    "Poukisa ou pa asepte ankourajman Bondye voye ba ou a? Poukisa ou pa koute nou? N\u0027ap pale byen dousman av\u00E8 ou la a.",
    "Men, gade jan ou move! W\u0027ap louvri je ou sou nou!",
    "W\u0027ap pase k\u00F2l\u00E8 ou sou Bondye. W\u0027ap plede joure l\u0027.",
    "Ki jan ou ta vle pou moun san repw\u00F2ch devan Bondye? Pou moun ki soti nan vant fanm gen rezon devan Bondye?",
    "Ata zanj li yo, Bondye pa f\u00E8 yo konfyans. Yo menm tou yo pa fin bon n\u00E8t nan je l\u0027.",
    "Ale w\u00E8 at\u00F2 pou moun, ki p\u00E8v\u00E8ti, ki pa vo anyen, ki f\u00E8 mechanste tankou yo bw\u00E8 dlo!",
    "Koulye a, J\u00F2b, koute m\u0027. Kite m\u0027 esplike av\u00E8 ou! Mwen pral di ou sa mwen menm mwen w\u00E8.",
    "Moun ki gen bon konprann moutre m\u0027 anpil verite. Yo pa t\u0027 kache m\u0027 anyen. Yo menm, se nan bouch granmoun lontan yo te pran l\u0027.",
    "Granmoun sa yo t\u0027ap viv nan peyi Bondye te ba yo pou yo menm ase, san ankenn moun l\u00F2t nasyon pa t\u0027 mele ak yo.",
    "Mechan yo pase tout lavi yo nan t\u00E8t chaje. Moun k\u0027ap plede maltrete par\u00E8y yo p\u0027ap viv lontan.",
    "R\u00E8l moun k\u0027ap soufri yo ap k\u00F2nen nan z\u00F2r\u00E8y yo. L\u00E8 zaf\u00E8 yo pi bon, se l\u00E8 sa a v\u00F2l\u00E8 tonbe sou yo.",
    "Yo pa gen espwa chape nan f\u00E8nwa a, paske manch\u00E8t pare ap tann yo.",
    "Y\u0027ap kouri adwat agoch, y\u0027ap chache manje. Yo konnen w\u00E8 pa w\u00E8 y\u0027ap pran yo.",
    "Lanm\u00F2 f\u00E8 yo p\u00E8. Mal\u00E8 ak lafliksyon ap tonbe sou yo tankou yon wa ki tou pare pou batay.",
    "Men sa k\u0027ap tann moun k\u0027ap lonje men nan figi Bondye, moun ki pa p\u00E8 kenbe t\u00E8t ak Bondye.",
    "Yo kache d\u00E8y\u00E8 pwot\u00E8j anfe yo epi yo fonse sou Bondye.",
    "Figi yo gra kou chat. Men gwos\u00E8 vant yo ak gr\u00E8s!",
    "Yo rete nan lavil ki fin kraze, nan kay moun kouri kite, kay ki fin tounen mazi.",
    "Yo p\u0027ap janm rich toutan. Sa yo genyen an la pou yon tan. Menm lonbray yo ap dispar\u00E8t.",
    "Yo p\u0027ap ka kouri pou f\u00E8nwa a. Y\u0027ap tankou yon pyebwa dife boule tout branch li yo epi van bwote tout fl\u00E8 l\u0027 yo ale.",
    "Yo pa bezwen konte sou pozisyon yo. Nou konnen sa p\u0027ap s\u00E8vi yo anyen.",
    "Anvan yo donnen, branch yo ap fennen. boujon yo p\u0027ap pouse f\u00E8y ank\u00F2.",
    "Y\u0027ap tankou yon pye rezen ki p\u00E8di tout grap rezen v\u00E8t yo, tankou yon pye oliv ki p\u00E8di tout fl\u00E8 l\u0027.",
    "Wi, mechan yo p\u0027ap gen pitit. Dife ap boule tout kay yo bati ak lajan yo vol\u00E8.",
    "L\u00E8 yon moun ap chache f\u00E8 moun mal, se sou li mal\u00E8 a tonbe. Se pw\u00F2p t\u00E8t li l\u0027ap twonpe."
  ],
  [
    "J\u00F2b pran lapaw\u00F2l ank\u00F2, li di konsa:",
    "-Mwen bouke tande paw\u00F2l sa yo! Pase nou konsole moun, se plis lapenn n\u0027ap ba yo.",
    "Kil\u00E8 n\u0027a sispann tout pale anpil sa a? Sa k\u0027ap pouse nou konsa? Nou toujou pare pou reponn moun!",
    "Si m\u0027 te nan plas nou, epi nou menm nan plas mwen, m\u0027 ta ka pale jan nou pale a tou, m\u0027 ta pase nou nan yon wonn tenten, m\u0027 ta vide b\u00E8l diskou sou nou.",
    "M\u0027 ta remoute kouraj nou ak kons\u00E8y, m\u0027 ta pale ak nou jouk nou ta soulaje.",
    "Men, l\u00E8 mwen pale, doul\u00E8 a la pi r\u00E8d pou mwen. L\u00E8 mwen pa pale, se pa sa k\u0027ap f\u00E8 l\u0027 ban m\u0027 yon ti louga.",
    "Koulye a, Bondye, se fini ou fini av\u00E8 m\u0027. Ou kite yo touye tout fanmi m\u0027.",
    "Ou mete men sou mwen, ou pa vle w\u00E8 m\u0027 ank\u00F2. Mwen tounen zo ak po. Yo di se paske mwen ant\u00F2 ki f\u00E8 sa rive m\u0027.",
    "Nan k\u00F2l\u00E8 li, Bondye ap dechire m\u0027 moso pa moso. L\u0027ap devore m\u0027 anba dan l\u0027. L\u0027ap louvri je l\u0027 sou mwen, li pa vle w\u00E8 m\u0027!",
    "Moun pr\u00E8t pou manje m\u0027. Yo kouri sou mwen, y\u0027ap joure m\u0027, y\u0027ap touye m\u0027 anba soufl\u00E8t.",
    "Bondye lage m\u0027 nan men mechan yo. Li jete m\u0027 anba grif san manman yo.",
    "Mwen t\u0027ap viv tou dousman, li bouskile m\u0027. Li pran m\u0027 d\u00E8y\u00E8 nwa kou, li kraze m\u0027, li f\u00E8 m\u0027 tounen jw\u00E8t li.",
    "L\u0027ap voye fl\u00E8ch li sou mwen kote m\u0027 vire. Li p\u00E8se tout k\u00F2 m\u0027, li san pitye pou mwen, li mete san m\u0027 dey\u00F2.",
    "Kote m\u0027 vire li blese m\u0027, li vare sou mwen tankou yon s\u00F2lda nan lag\u00E8.",
    "Mwen f\u00E8 rad sak mete sou mwen, mwen woule k\u00F2 m\u0027 nan pousy\u00E8 t\u00E8lman mwen te nan lapenn.",
    "Je m\u0027 vin wouj af\u00F2s mwen kriye. Tout anba je m\u0027 gonfle vin tou nwa.",
    "Men, mwen konnen mwen pa f\u00E8 ankenn moun mechanste. Mwen lapriy\u00E8 Bondye ak tout k\u00E8 m\u0027.",
    "Ou menm lat\u00E8, pa kache miz\u00E8 mwen. Pa kite yo f\u00E8men bouch mwen l\u00E8 m\u0027ap rele nan pye Bondye!",
    "Paske mwen konnen gen yon moun nan sy\u00E8l la k\u0027ap kanpe pou mwen, gen yon moun anwo a k\u0027ap pran defans mwen.",
    "Zanmi m\u0027 yo ap pase m\u0027 nan betiz, men, m\u0027ap kriye nan pye Bondye.",
    "Mwen bezwen moun pou plede k\u00F2z mwen ak Bondye a, menm jan yon moun plede k\u00F2z zanmi l\u0027.",
    "M\u0027 pa lontan mouri. Mwen pral pran chemen kote moun pa janm tounen an."
  ],
  [
    "Souf mwen pr\u00E8t pou koupe. Mwen pa lwen mouri. Se pou simity\u00E8 ase mwen bon.",
    "Kote m\u0027 vire, se moun k\u0027ap pase m\u0027 nan betiz. Vye paw\u00F2l jouman yo enpoze m\u0027 d\u00F2mi.",
    "Ou m\u00E8t kw\u00E8 m\u0027, Bondye! Se ou menm ank\u00F2 ki pou bay garanti pou mwen. M\u0027 pa gen pesonn l\u00F2t ki ka tope ak yo.",
    "Ou f\u00E8men lespri yo pou yo pa konprann. Pa kite yo gen rezon sou mwen.",
    "Paw\u00F2l la di: Yon moun ap f\u00E8 gwo f\u00E8t pou zanmi l\u0027, epi pitit li yo ap mouri grangou anndan lakay li.",
    "Yo f\u00E8 koze sou mwen nan p\u00E8p la. Yo vin krache nan figi m\u0027!",
    "Mwen sit\u00E8lman nan lapenn, m\u0027 pa ka louvri je m\u0027. Mwen fin tounen zo ak po. Ata lonbraj mwen pa f\u00E8!",
    "Moun k\u0027ap mache dwat yo sezi l\u00E8 yo w\u00E8 sa. Inonsan yo fin deb\u00F2de sou mechan an ki vire do bay Bondye.",
    "Moun k\u0027ap mennen yon vi dwat, se yo ki gen rezon. Sa ki pa mete men yo nan ankenn move zaf\u00E8 kanpe pi r\u00E8d sou pozisyon yo.",
    "Nou tout m\u00E8t vin kanpe devan m\u0027, mwen p\u0027ap jwenn yonn ladan nou ki gen bon konprann.",
    "Mwen fin viv! Tout plan m\u0027 te gen nan t\u00E8t mwen kraze. Mwen pa gen ankenn espwa ank\u00F2.",
    "Yo pretann lannwit se lajounen. L\u00E8 f\u00E8nwa, yo di limy\u00E8 a pa lwen.",
    "Se lanm\u00F2 m\u0027ap tann. Se al kouche nan simity\u00E8 ki s\u00E8l espwa m\u0027.",
    "Mwen di tonm lan ou se papa m\u0027. Mwen di v\u00E8men ki pral manje m\u0027 yo: nou se manman m\u0027 ak s\u00E8 m\u0027.",
    "Kote ki gen espwa pou mwen ank\u00F2? Ki moun ki w\u00E8 yon bon lavi pou mwen ank\u00F2?",
    "L\u00E8 m\u0027a mouri, l\u00E8 m\u0027a fin desann nan peyi kote m\u00F2 yo ye a, \u00E8ske m\u0027a ka pote espwa m\u0027 yo ansanm av\u00E8 m\u0027?"
  ],
  [
    "Bildad, moun peyi Chwa a, pran lapaw\u00F2l, li di konsa:",
    "-J\u00F2b monch\u00E8, ou pa ka pe bouch ou yon ti kad\u00E8? Si ou te f\u00E8 yon ti sispann, nou ta pale av\u00E8 ou!",
    "Poukisa ou pran nou pou moun san konprann? Poukisa ou pran nou pou zannimo?",
    "Si ou ank\u00F2l\u00E8, se pw\u00F2p t\u00E8t ou ase w\u0027ap f\u00E8 mal. At\u00F2, pout\u00E8t ou, se pou tout moun sou lat\u00E8 te mouri? Se pou Bondye te deplase m\u00F2n yo pou f\u00E8 ou plezi?",
    "Wi, y\u0027ap touye limy\u00E8 mechan an, flanm dife l\u0027 la p\u0027ap klere ank\u00F2.",
    "Lanp lakay li ap mouri, limy\u00E8 lakay li ap tenyen.",
    "Li te konn mache byen enganm, koulye a se ti pa ti pa, l\u0027ap bite. Se plan li t\u0027ap f\u00E8 yo ki lak\u00F2z sa rive l\u0027.",
    "Li pile yon p\u00E8len, pye l\u0027 pran ladan l\u0027.",
    "K\u00F2d la mare nan je pye l\u0027, l\u0027ap sere l\u0027 byen sere.",
    "Yo kache yon chita tann pou li anba t\u00E8. Yo moute yon p\u00E8len sou wout li.",
    "Kote l\u0027 vire, mal\u00E8 ap tann li. Kote l\u0027 pase, yo la d\u00E8y\u00E8 l\u0027.",
    "Grangou nan k\u00F2 l\u0027 fini ak kouraj li. Mal\u00E8 kanpe la b\u00F2 kote l\u0027 ap tann li.",
    "Yon s\u00E8l maladi po pete sou tout k\u00F2 l\u0027. L\u0027ap manje tout janm li ak tout bra li yo. Se t\u00E8 ki pou geri l\u0027.",
    "Yo rale l\u0027 mete dey\u00F2 anba tant kote li te al kache a. Yo trennen l\u0027 devan jeneral Lanm\u00F2.",
    "Koulye a, nenp\u00F2t moun gen dwa pran kay li a pou yo. Y\u0027ap dezenf\u00E8kte l\u0027 n\u00E8t ak souf.",
    "Anba t\u00E8, rasin li yo ap mouri. Anwo t\u00E8, branch li yo ap fennen.",
    "p\u0027ap gen pesonn k\u0027ap chonje l\u0027 ank\u00F2 sou lat\u00E8. Y\u0027ap bliye l\u0027 n\u00E8t nan tout peyi a.",
    "Y\u0027ap pouse l\u0027 soti nan limy\u00E8 ale nan f\u00E8nwa. Y\u0027ap dep\u00F2te l\u0027 byen lwen nan peyi san chapo.",
    "Li p\u0027ap kite ni pitit, ni ankenn l\u00F2t fanmi nan mitan p\u00E8p la. Yo tout ap mouri anvan l\u0027.",
    "Depi sol\u00E8y leve jouk sol\u00E8y kouche, tout moun pral sezi w\u00E8 jan li fini.",
    "Wi, men sa k\u0027ap tann lakou moun k\u0027ap f\u00E8 mechanste yo, fanmi moun ki pa respekte Bondye yo."
  ],
  [
    "J\u00F2b pran lapaw\u00F2l, li di konsa:",
    "-Many\u00E8 sispann vire l\u00F2l\u00F2j mwen non! Many\u00E8 sispann kraze kouraj mwen ak tout paw\u00F2l sa yo?",
    "Tout tan n\u0027ap plede joure m\u0027, n\u0027ap trennen m\u0027 nan labou. Nou pa wont jan n\u0027ap malmennen m\u0027 la a?",
    "Menm si mwen ta f\u00E8 sa m\u0027 pa t\u0027 dwe f\u00E8, ki jan pou sa ta ka f\u00E8 nou mal?",
    "Nou konprann nou pi bon pase m\u0027. Nou di se paske mwen ant\u00F2 kif\u00E8 m\u0027ap pase tray sa a.",
    "Nou pa w\u00E8 se Bondye k\u0027ap manyen av\u00E8 m\u0027. Se li menm ki pran m\u0027 nan p\u00E8len.",
    "Si m\u0027 rele anmwe ansasen, pesonn p\u0027ap reponn. Si m\u0027 mande jistis, pesonn p\u0027ap kanpe pou defann mwen.",
    "Bondye bare tout chemen devan mwen. M\u0027 pa ka pase. Li f\u00E8 m\u0027 w\u00E8 tou nwa devan mwen.",
    "Li f\u00E8 yo ban m\u0027 move non. Li f\u00E8 m\u0027 p\u00E8di tout byen m\u0027.",
    "Li minen m\u0027 tout jan. M\u0027ap deperi. Li wete tout espwa m\u0027. Mwen tankou yon pyebwa yo derasinen.",
    "Bondye ank\u00F2l\u00E8 n\u00E8t sou mwen. Li konsidere m\u0027 tankou yon l\u00E8nmi.",
    "Li voye yon bann mal\u00E8 sou mwen yon grenn kou, tankou yon lame k\u0027ap atake m\u0027. Yo rive sou mwen san m\u0027 pa w\u00E8 sa. Yo s\u00E8nen m\u0027 anndan lakay mwen.",
    "Bondye f\u00E8 fr\u00E8 m\u0027 yo renka k\u00F2 yo sou mwen. Zanmi m\u0027 yo kouri pou mwen.",
    "Tout fanmi mwen yo, tout bon zanmi m\u0027 yo dispar\u00E8t. Moun mwen te konn resevwa lakay mwen bliye m\u0027.",
    "Ata s\u00E8vant lakay mwen pa rekon\u00E8t mwen. Pou yo, yo pa janm konnen m\u0027.",
    "Si mwen rele yon domestik, li pa reponn mwen. Mwen te m\u00E8t lapriy\u00E8 nan pye l\u0027, li pa okipe m\u0027.",
    "Madanm mwen pa ka pran sant mwen. Ata pw\u00F2p pitit mwen yo p\u00E8 pwoche b\u00F2 kote m\u0027.",
    "Tout timoun ap pase m\u0027 nan betiz. Si m\u0027 f\u00E8 yon ti kanpe, yo pase m\u0027 nan tenten.",
    "Pi bon zanmi m\u0027 yo ap gade m\u0027 ak degoutans. Sa m\u0027 pi renmen yo ap pale sou do m\u0027.",
    "Mwen tounen zo ak po. Sa ki rete pou m\u0027 mouri a pa anyen.",
    "Nou se zanmi m\u0027. Pitye pou mwen! Pitye! Se Bondye menm ki leve men sou mwen.",
    "Poukisa pou nou leve d\u00E8y\u00E8 m\u0027 tou menm jan ak Bondye? Koulye a, nou pa p\u00E8sekite m\u0027 kont nou?",
    "Si s\u00E8lman te gen yon moun pou kouche paw\u00F2l mwen yo, pou ekri yo sou papye,",
    "pou grave yo ak sizo sou w\u00F2ch plat, pou yo toujou rete make!",
    "Mwen menm, mwen konnen moun ki gen pou vin pran defans mwen an byen vivan. Se li menm an d\u00E8nye k\u0027ap kanpe sou lat\u00E8 pou pale pou mwen.",
    "Apre m\u0027 fin mouri, l\u0027ap mete m\u0027 kanpe b\u00F2 kote l\u0027. M\u0027a w\u00E8 Bondye ak pw\u00F2p je m\u0027.",
    "Se mwen menm menm k\u0027ap w\u00E8 l\u0027. Se p\u0027ap yon l\u00F2t moun! K\u00E8 m\u0027 ap fann,",
    "paske n\u0027ap mande ki jan pou n\u0027 f\u00E8 m\u0027 pase miz\u00E8 ank\u00F2? Ki rezon n\u0027ap jwenn nan mwen pou nou atake m\u0027?",
    "Men, atansyon pou se pa sou nou nepe a tonbe, l\u00E8 Bondye va soti pou pini moun ki ant\u00F2 yo. L\u00E8 sa a, n\u0027a konnen gen yon moun k\u0027ap jije tout bon."
  ],
  [
    "L\u00E8 sa a, Sofa, moun lavil Naama a, pran lapaw\u00F2l, li di konsa:",
    "-Mwen gen yon bann lide k\u0027ap travay nan t\u00E8t mwen. Mwen pa ka tann ank\u00F2. Se pou m\u0027 reponn ou.",
    "Tou sa ou di la a vekse m\u0027. Men, mwen konnen jan pou m\u0027 reponn ou.",
    "Ou konnen, depi nan tan lontan, depi premye moun Bondye te mete sou t\u00E8 a,",
    "mechan yo pa janm gen k\u00E8 kontan pou lontan. Plezi moun k\u0027ap f\u00E8 mal yo se pou yon ti tan.",
    "Yo te m\u00E8t grandi jouk pou yo rive wot\u00E8 sy\u00E8l la, jouk pou t\u00E8t yo ta rive nan nwaj yo,",
    "y\u0027ap rete konsa, y\u0027ap dispar\u00E8t tankou yon pil fatra yo boule. Moun ki te konnen yo va mande kote yo pase.",
    "Moun bliye yo tankou yon r\u00E8v yo f\u00E8 yo pa ka chonje, tankou yon vizyon yo f\u00E8 lannwit, yo p\u0027ap janm w\u00E8 ank\u00F2.",
    "Moun ki te konn w\u00E8 yo p\u0027ap w\u00E8 yo ank\u00F2. Menm moun lakay yo p\u0027ap konnen kote yo pase.",
    "Pitit yo va peye p\u00F2v yo pou tou sa yo te f\u00E8 yo. Se pw\u00F2p pitit yo ak men yo ki va renm\u00E8t p\u00F2v yo sa yo te pran pa f\u00F2s.",
    "Mechan yo te gen tout f\u00F2s jenn gason yo sou yo toujou. Men koulye a, tou sa pral tounen pousy\u00E8 ansanm ak yo.",
    "L\u00E8 l\u0027 t\u0027ap f\u00E8 sa ki mal sa te sit\u00E8lman gou nan bouch li, li te kenbe ti gout anba lang li.",
    "Li pa t\u0027 kite l\u0027 fin tw\u00F2 vit nan bouch li, pou l\u0027 te ka jwi gou a pandan lontan.",
    "Men, rive manje a rive nan lestonmak li, li vin anm\u00E8 kou fy\u00E8l. Anndan vant li pran boule l\u0027 tankou si li te vale pwazon.",
    "Mechan an gen pou l\u0027 vonmi tout rich\u00E8s li te v\u00F2l\u00F2 yo, paske Bondye ap foure dw\u00E8t nan g\u00F2j li.",
    "Tou sa li te vale tounen pwazon pou li. L\u0027ap mouri tankou si se yon s\u00E8pan laspik ki m\u00F2de l\u0027.",
    "Li p\u0027ap viv pou l\u0027 w\u00E8 lwil koule tankou dlo larivy\u00E8, ni siwo my\u00E8l ak l\u00E8t koule tankou lavalas.",
    "L\u0027ap blije bay tou sa li te travay f\u00E8. Li p\u0027ap gen chans jwi rich\u00E8s li yo.",
    "Paske li te piye kay p\u00F2v malere yo, li te pito v\u00F2l\u00F2 kay moun pase pou l\u0027 bati.",
    "Li pa t\u0027 janm gen kont li. Men, rich\u00E8s li p\u0027ap ka delivre l\u0027.",
    "Pesonn pa t\u0027 ka chape anba men l\u0027 sit\u00E8lman li te akr\u00E8k. Non. Tout rich\u00E8s li yo pa la pou lontan.",
    "Atout li gen tout rich\u00E8s sa yo, li pral gen k\u00E8 sere. Tout kalite miz\u00E8 pral tonbe sou li.",
    "Pandan l\u0027ap manje plen vant li, Bondye pral move kont move sou li. Mal\u00E8 pral tonbe dri sou li.",
    "L\u00E8 l\u0027ap chache kouri pou yon nepe f\u00E8t an f\u00E8, yon fl\u00E8ch an kwiv pral p\u00E8se l\u0027 pak an pak.",
    "Yon fl\u00E8ch ap p\u00E8se k\u00F2 l\u0027. San li ap degoute konsa nan pwent fl\u00E8ch la. K\u00E8 l\u0027 sere, li w\u00E8 lanm\u00F2 anfas.",
    "Li p\u00E8di tou sa li te sere. Yon dife pesonn pa limen ap boule l\u0027. L\u0027ap devore tou sa ki lakay li.",
    "Sy\u00E8l la f\u00E8 konnen tou sa li te f\u00E8 ki mal. Lat\u00E8 kanpe pou denonse l\u0027.",
    "Yon s\u00E8l dlo desann va pote kay li ale, jou Bondye va f\u00E8 kol\u00E8 sa a sou li.",
    "Wi, se sa Bondye sere pou mechan yo. Se sa mechan yo pral resevwa nan men Bondye."
  ],
  [
    "L\u00E8 sa a, J\u00F2b pran lapaw\u00F2l ank\u00F2, li di konsa:",
    "-Many\u00E8 tande sa m\u0027 pral di nou la a, non! Tanpri, charite m\u0027 ti ankourajman sa a!",
    "Ban m\u0027 yon ti chans pou m\u0027 pale. L\u00E8 m\u0027a fini, nou m\u00E8t pase m\u0027 nan betiz kont nou!",
    "Se pa av\u00E8k yon moun mwen annaf\u00E8. Mwen gen rezon si m\u0027 pa ka tann ank\u00F2!",
    "Voye je nou gade m\u0027 byen. N\u0027a sezi. N\u0027a mete men nan bouch.",
    "Mwen menm, l\u00E8 m\u0027 chonje sa ki rive m\u0027, m\u0027 p\u00E8. Tout k\u00F2 m\u0027 pran tranble.",
    "Poukisa Bondye kite mechan yo ap viv? Li kite yo rive vye granmoun, epi tout zaf\u00E8 yo mache byen?",
    "Yo gen pitit ak pitit pitit. Yo w\u00E8 yo ap grandi devan je yo.",
    "Bondye pa voye mal\u00E8 sou yo pou pini yo. Y\u0027ap viv al\u00E8z lakay yo san ankenn danje.",
    "Wi, b\u00E8f yo kwaze san mank, yo f\u00E8 pitit san p\u00E8di p\u00F2te.",
    "Timoun yo ap kouri tankou ti mouton nan savann. Y\u0027ap jwe, y\u0027ap sote tankou ti kabrit.",
    "Y\u0027ap chante, y\u0027ap jwe gita, y\u0027ap bat tanbou, y\u0027ap danse pandan moun ap jwe fif pou yo.",
    "Jouk jou yo mouri, k\u00E8 yo kontan. Yo desann nan peyi kote m\u00F2 yo ye a ak k\u00E8 poze.",
    "Se yo menm k\u0027ap plede di Bondye: Kite n\u0027 an repo! Nou pa bezwen konnen jan ou vle pou moun viv la.",
    "Kisa Bondye ki gen tout pouvwa a ye menm pou nou s\u00E8vi l\u0027 la? Kisa sa ap rap\u00F2te nou l\u00E8 nou lapriy\u00E8 l\u0027?",
    "Yo pretann tou sa yo genyen se kouraj yo ki ba yo l\u0027. Yo pa t\u0027 janm mete Bondye nan koze yo. Mwen pa dak\u00F2 ak jan y\u0027ap pale a, non.",
    "Ou janm w\u00E8 limy\u00E8 mechan an mouri? Ou janm tande mal\u00E8 rive yo? On jan w\u00E8 Bondye f\u00E8 kol\u00E8 pou l\u0027 pini malveyan yo,",
    "pou van bwote yo ale tankou z\u00E8b ch\u00E8ch, pou van tanp\u00E8t chase yo tankou pay pitimi?",
    "Yo pretann di Bondye va pini pitit pou peche papa yo! Poukisa se pa papa yo menm li pini pou yo ka pran leson?",
    "Se pou mechan yo te w\u00E8 chatiman yo. Se yo menm ki te pou santi k\u00F2l\u00E8 Bondye ki gen tout pouvwa a pa dous.",
    "Ki mele yo sa ki rive pitit yo, l\u00E8 yo fin ale, l\u00E8 yo fin viv tan pou yo te viv la?",
    "Men, Bondye ki jije ata zanj ki nan sy\u00E8l la, ki moun ki ka moutre l\u0027 sa pou li f\u00E8?",
    "Gen moun ki pa janm malad jouk yo mouri. Jouk jou yo antre anba t\u00E8, yo kontan, yo pa gen t\u00E8t chaje.",
    "Yo gra nan tout k\u00F2 yo, tout zo yo plen ak mw\u00E8l.",
    "Yon l\u00F2t menm pa janm konnen sa ki rele k\u00E8 kontan. Li pase tout lavi l\u0027 nan nesesite, li mouri nan miz\u00E8.",
    "Men, l\u00E8 tou de mouri, yo antere yo, v\u00E8men kouvri kadav yo menm jan.",
    "Men wi, mwen konnen sa ki nan t\u00E8t nou. Mwen konnen ki move lide n\u0027ap f\u00E8 sou mwen koulye a.",
    "N\u0027ap mande kote kay gwo zotobre a. Sa ki rive kay n\u00E8g ki te konn f\u00E8 sa ki mal la.",
    "Kouman? Nou pa pale ak moun ki vwayaje? Nou pa konn ki nouv\u00E8l y\u0027ap bay?",
    "Jou Bondye ank\u00F2l\u00E8, l\u00E8 l\u0027ap pini an, se toujou mechan yo ki resi chape k\u00F2 yo!",
    "Men, ki moun ki ka kanpe devan yo pou akize yo? Ki moun ki ka f\u00E8 yo peye sa yo f\u00E8 a?",
    "Yo f\u00E8 b\u00E8l lant\u00E8man pou yo. Yo mete moun veye tonm yo.",
    "Foul moun ap swiv s\u00E8k\u00E8y yo, yon pati moun devan, yon pati moun d\u00E8y\u00E8. Menm t\u00E8 a chita dous sou kadav yo.",
    "L\u00E8fini, n\u0027ap chache konsole m\u0027 ak yon bann paw\u00F2l san sans. Tou sa n\u0027ap reponn mwen la a se manti."
  ],
  [
    "L\u00E8 sa a, Elifaz, moun lavil Teman an, pran lapaw\u00F2l. Li di konsa:",
    "-Eske yon moun ka itil Bondye? Non! Ata moun ki gen bon konprann yo, se t\u00E8t yo ase yo itil.",
    "L\u00E8 ou f\u00E8 sa ki byen, ki enter\u00E8 Bondye ki gen tout pouvwa a jwenn nan sa? Sa sa rap\u00F2te l\u0027 l\u00E8 ou mennen bak ou dwat?",
    "Eske se paske ou gen krentif pou Bondye kif\u00E8 l\u0027ap rale z\u00F2r\u00E8y ou konsa, kif\u00E8 l\u0027ap trennen ou nan tribinal li?",
    "Non. Se paske ou f\u00E8 anpil peche. Se paske ou te san limit nan f\u00E8 mechanste.",
    "Ou f\u00E8 fr\u00E8 ou ba ou garanti pou lajan li pa t\u0027 dwe ou. Ou pran ata rad ki sou li, ou kite l\u0027 toutouni.",
    "Ou refize bay moun ki te swaf yo ti gout dlo. Ou refize bay moun ki te grangou yo moso pen.",
    "Ou pwofite f\u00F2s ou ak pozisyon ou pou pran tout peyi a pou ou.",
    "Ou refize lonje men ou bay v\u00E8v yo. Ou maltrete timoun ki san papa yo.",
    "Se pout\u00E8t sa, kote ou rive se p\u00E8len yo pare pou ou. Ou rete konsa, k\u00E8 ou kase.",
    "Sit\u00E8lman f\u00E8 nwa, ou pa ka w\u00E8. Ou nan dlo jouk nan kou!",
    "Eske se pa anwo n\u00E8t nan sy\u00E8l la Bondye rete? Se anba pou li voye je l\u0027 pou l\u0027 ka w\u00E8 zetwal yo.",
    "Ou konn sa, epi w\u0027ap di: Sa Bondye ka konnen? Li kache d\u00E8y\u00E8 nwaj yo, ki jan pou l\u0027 jije sa k\u0027ap pase sou lat\u00E8?",
    "Nwaj yo tw\u00F2 pw\u00E8s, li pa ka w\u00E8. Se sou fetay sy\u00E8l la l\u0027ap mache.",
    "Ou vle mache pye pou pye d\u00E8y\u00E8 mechan yo, nan move chemen yo te toujou pran depi lontan an!",
    "Yo mouri anvan l\u00E8 yo tou. Yo tankou lavalas: anvan ou bat je ou, yo pase.",
    "Yo menm tou yo t\u0027ap di Bondye: Wete k\u00F2 ou sou nou! Kisa Bondye ki gen tout pouvwa a ka f\u00E8 nou?",
    "At\u00F2, se Bondye menm ki te plen kay yo ak rich\u00E8s. Mwen pa janm konprann ki jan mechan yo ka f\u00E8 di sa.",
    "Men, l\u00E8 y\u0027ap pini mechan yo, moun ki mache dwat yo va kontan, inonsan yo va pase yo nan rizib.",
    "Gade jan grann\u00E8g yo fini non! Dife boule tou sa yo te genyen.",
    "J\u00F2b monch\u00E8, byen ak Bondye ank\u00F2, tande! Sispann chache l\u0027 kont!",
    "Koute paw\u00F2l li t\u0027ap di ou yo. Kenbe yo nan k\u00E8 ou.",
    "Wi, tounen vin jwenn li, san l\u00F2g\u00E8y nan k\u00E8 ou. Sispann f\u00E8 sa ki mal lakay ou.",
    "Voye tout l\u00F2 ou jete nan fatra. Pi bon py\u00E8s l\u00F2 ou yo, jete yo nan gal\u00E8t larivy\u00E8.",
    "Se Bondye ki gen tout pouvwa a ki va tout l\u00F2 ou. Se li menm ki va gwo pil lajan byen wo pou ou.",
    "Paske, l\u00E8 sa a, se nan Bondye ki gen tout pouvwa a w\u0027a jwenn tout plezi ou. Se sou Bondye w\u0027a toujou gade.",
    "L\u00E8 w\u0027a lapriy\u00E8 nan pye l\u0027, l\u0027a reponn ou. W\u0027a kenbe tout pwom\u00E8s ou f\u00E8 l\u0027 yo.",
    "Tout zaf\u00E8 ou va mache byen. Limy\u00E8 va klere byen b\u00E8l sou tout wout ou.",
    "Bondye kraze l\u00F2g\u00E8y moun awogan. Men, li sove moun ki bese t\u00E8t devan li.",
    "L\u0027ap delivre ou si ou inonsan. L\u0027a sove ou, si ou pa janm sal men ou nan anyen."
  ],
  [
    "L\u00E8 sa a, J\u00F2b pran lapaw\u00F2l, li di konsa:",
    "-Fwa sa a ank\u00F2, m\u0027ap kenbe t\u00E8t ak Bondye, m\u0027ap plenyen nan pye l\u0027. Se plenn m\u0027ap plenn pou sa m\u0027ap pase anba men l\u0027.",
    "Si m\u0027 te ka konnen kote pou m\u0027 jwenn li, mwen ta rive kote l\u0027 ye a.",
    "M\u0027 ta defann k\u00F2z mwen devan li. M\u0027 ta di l\u0027 d\u00E8nye sa ki nan lide m\u0027 pou defann t\u00E8t mwen.",
    "M\u0027 ta konnen jan l\u0027ap reponn mwen, m\u0027 ta tande sa l\u0027ap di m\u0027.",
    "Eske Bondye tapral s\u00E8vi ak tout f\u00F2s li pou diskite av\u00E8 m\u0027? Non. Li ta rete koute m\u0027 ase.",
    "Li ta w\u00E8 moun k\u0027ap pale av\u00E8 l\u0027 la se yon moun ki toujou mache dwat. Li menm k\u0027ap jije m\u0027 lan, li ta rekon\u00E8t mwen inonsan.",
    "M\u0027 ale b\u00F2 sol\u00E8y leve, Bondye pa la. M\u0027 ale b\u00F2 sol\u00E8y kouche, mwen pa w\u00E8 l\u0027 tou.",
    "Mwen moute nan n\u00F2 al chache l\u0027, m\u0027 pa w\u00E8 l\u0027. Mwen desann nan sid, bichi!",
    "Men, Bondye konnen tout ti vire tounen mwen. Si li sonde m\u0027, l\u0027a w\u00E8 m\u0027 bon tankou bon l\u00F2 ki pase nan dife.",
    "M\u0027 mache pye pou pye d\u00E8y\u00E8 l\u0027. M\u0027 swiv chemen li mete devan m\u0027 lan. M\u0027 pa janm devire ni adwat ni agoch.",
    "Mwen toujou f\u00E8 tou sa li bay l\u00F2d f\u00E8. Mwen te f\u00E8 volonte l\u0027, mwen pa f\u00E8 sa m\u0027 te gen nan t\u00E8t mwen.",
    "Men, l\u00E8 Bondye fin deside yon bagay, ki moun ki ka f\u00E8 l\u0027 chanje lide? Ki moun ki ka enpoze l\u0027 f\u00E8 sa li vle f\u00E8 a?",
    "L\u0027ap toujou f\u00E8 m\u0027 sa li vle f\u00E8 m\u0027 lan. Sa se yonn nan tout bagay li deside f\u00E8 yo.",
    "Se pout\u00E8t sa, m\u0027ap tranble devan l\u0027. L\u00E8 m\u0027 chonje sa, mwen soti p\u00E8 l\u0027.",
    "Men wi, se Bondye k\u0027ap kraze kouraj mwen. Se Bondye menm mwen soti p\u00E8. Se pa f\u00E8nwa a.",
    "F\u00E8nwa a kache Bondye pou m\u0027 pa w\u00E8 l\u0027. L\u0027 enpoze m\u0027 santi prezans li. Se tout!"
  ],
  [
    "Poukisa Bondye ki gen tout pouvwa a pa fikse yon dat pou li jije tout moun, yon jou pou li rann tout moun k\u0027ap s\u00E8vi l\u0027 yo jistis?",
    "Mechan yo deplase b\u00F2n t\u00E8 moun. Yo v\u00F2l\u00F2 mouton l\u00F2t moun, mete ansanm av\u00E8k bann mouton pa yo.",
    "Yo pran bourik ki pou timoun san papa yo. Yo sezi b\u00E8f v\u00E8v la jouk li resi peye d\u00E8t li.",
    "Yo enpoze p\u00F2v yo jwenn sa ki vin pou yo. Yo f\u00F2se tout p\u00F2v malere kouri al kache.",
    "Tankou bourik mawon, p\u00F2v yo soti al nan dez\u00E8 a, y\u0027 al chache lavi pou pitit yo ki grangou. Pa gen l\u00F2t kote yo ka ale.",
    "Y\u0027ap ranmase rek\u00F2t pou l\u00F2t moun. Y\u0027ap keyi rezen nan jaden pou mechan yo.",
    "L\u00E8 yo toutouni, yo pa gen rad pou mete sou yo. Lannwit, yo pa gen anyen pou chofe k\u00F2 yo l\u00E8 yo fr\u00E8t.",
    "Lapli k\u0027ap tonbe sou m\u00F2n yo mouye yo jouk nan zo. Yo kwoupi k\u00F2 yo d\u00E8y\u00E8 w\u00F2ch pou pare lapli.",
    "Mechan yo wete timoun san papa yo nan men manman yo pou f\u00E8 yo tounen esklav. Yo pran rad p\u00F2v malere yo pou garanti d\u00E8t yo.",
    "P\u00F2v yo menm ap mache yon men devan yon men d\u00E8y\u00E8, san rad pou mete sou yo. Y\u0027ap mache ranmase rek\u00F2t nan jaden, men y\u0027ap mouri grangou.",
    "Nan lakou mechan yo y\u0027ap moulen grenn oliv f\u00E8 lwil. Y\u0027ap kraze rezen f\u00E8 diven. Men y\u0027ap mouri swaf dlo.",
    "Nan lavil yo, ou tande moun k\u0027ap mouri yo ap plenn. Ou tande moun ki blese yo ap rele anmwe. Men, Bondye f\u00E8 tankou li pa tande yo.",
    "Se moun sa yo ki pa vle w\u00E8 limy\u00E8 a. Yo derefize konprann limy\u00E8 a. Yo pa vle pran chemen limy\u00E8 a nan tou sa y\u0027ap f\u00E8.",
    "Anvan bajou kase, ansasen an gen tan leve, pou li al touye p\u00F2v malere yo. Lannwit, se v\u00F2l\u00F2 l\u0027ap mache v\u00F2l\u00F2.",
    "Mouche marye k\u0027ap f\u00E8 adilt\u00E8 a ap tann sol\u00E8y kouche konsa. Li bouche figi l\u0027 pou pesonn pa w\u00E8 l\u0027.",
    "Lannwit, v\u00F2l\u00E8 ap kraze kay moun. Lajounen yo kache, y\u0027ap kouri pou sol\u00E8y.",
    "Yo p\u00E8 limy\u00E8 lajounen an. Men, pa gen anyen ki pou f\u00E8 yo p\u00E8 nan f\u00E8nwa a.",
    "L\u00E8 sa a, Sofa di konsa: -Men dlo desann pote mechan yo ale. Madichon Bondye tonbe sou tout t\u00E8 ki pou yo. Yo pa soti al travay nan jaden rezen yo.",
    "Menm jan chal\u00E8 fonn lan\u00E8j, l\u00E8fini t\u00E8 s\u00E8k bw\u00E8 dlo a, se konsa moun k\u0027ap f\u00E8 peche yo ap dispar\u00E8t ale nan peyi kote m\u00F2 yo ye a.",
    "Tout moun bliye yo. Ata manman ki f\u00E8 yo pa chonje yo. Se v\u00E8 k\u0027ap manje kadav yo. Yo fini tankou yon pyebwa yo koupe jete.",
    "Tou sa rive konsa, paske li maltrete fanm ki pa ka f\u00E8 pitit. Li san pitye pou v\u00E8v yo.",
    "L\u00E8 sa a, Bondye detwi gwo ch\u00E8f yo ak f\u00F2s pony\u00E8t li. Li annik par\u00E8t, mechan an konnen li mouri.",
    "Bondye kite l\u0027 viv al\u00E8z san pwobl\u00E8m, men, se toutan l\u0027ap veye tou sa l\u0027ap f\u00E8.",
    "Zaf\u00E8 mechan yo mache byen pou yon tan. Men, apre sa, yo fennen tankou z\u00E8b savann, tankou t\u00E8t ble yo koupe.",
    "Si se pa konsa sa ye, ki moun ki ka demanti sa m\u0027 di la a? Ki moun ki ka f\u00E8 w\u00E8 paw\u00F2l mwen yo pa vo anyen?"
  ],
  [
    "Bildad, moun lavil Chwa a, pran lapaw\u00F2l, li di konsa:",
    "-Bondye se ch\u00E8f. Li f\u00E8 tout moun respekte l\u0027. Li f\u00E8 tout moun nan peyi ki nan sy\u00E8l la viv ak k\u00E8 poze.",
    "Ki moun ki ka konte kantite zanj k\u0027ap s\u00E8vi l\u0027? Pa gen kote limy\u00E8 Bondye a pa klere.",
    "At\u00F2, moun ka konprann yo gen rezon devan Bondye? Pitit fanm pouse met at\u00E8 ka san repw\u00F2ch devan li?",
    "Nan je Bondye, menm lalin lan pa klere ase. Pa gen yonn nan zetwal yo ki bon n\u00E8t pou li.",
    "Ale w\u00E8 pou moun, yon v\u00E8t\u00E8, yon ti krebete! Kisa yo vo nan je Bondye?"
  ],
  [
    "J\u00F2b pran lapaw\u00F2l ank\u00F2, li di l\u0027 konsa:",
    "-Ou gen tan konn konsole moun ki nan lafliksyon! Ou gen tan konn lonje men bay moun ki san f\u00F2s!",
    "Ala bon kons\u00E8y ou bay moun ki san konprann lan! Ou gen tan gen anpil konesans nan ou!",
    "Men, pou ki moun tout b\u00E8l diskou sa yo? Ki moun ki mete paw\u00F2l sa yo nan bouch ou?",
    "Bildad pran lapaw\u00F2l ank\u00F2 li di: -Nanm moun mouri k\u0027ap viv nan fon lanm\u00E8 a ap tranble anba t\u00E8 a.",
    "Peyi kote m\u00F2 yo ye a louvri akl\u00E8 devan je Bondye. Pa gen anyen ki pou anpeche Bondye w\u00E8 sa k\u0027ap pase ladan l\u0027.",
    "Se li menm ki louvri sy\u00E8l ki sou b\u00F2 n\u00F2 a anl\u00E8, san anyen pou soutni l\u0027. Li pandye t\u00E8 a ank\u00F2 san anyen pou kenbe l\u0027.",
    "Se li menm ki plen nwaj yo dlo. Se li menm ki pa kite p\u00E8z dlo a pete nwaj yo.",
    "Se li menm ki kache lalin plenn lan d\u00E8y\u00E8 yon nwaj.",
    "Se li menm ki trase yon wonn sou lanm\u00E8 a, li separe limy\u00E8 ak f\u00E8nwa.",
    "L\u00E8 li bay poto ki soutni sy\u00E8l la yon prigad, yo sezi, yo pran tranble sit\u00E8lman yo p\u00E8.",
    "Av\u00E8k f\u00F2s pony\u00E8t li, li f\u00E8 lanm\u00E8 a vin dou devan li. Av\u00E8k ladr\u00E8s li, li kraze Raab, gwo b\u00E8t l\u00E8d la.",
    "Av\u00E8k souf li, li f\u00E8 sy\u00E8l la vin kl\u00E8. Av\u00E8k men li, li touye gwo koul\u00E8v ki t\u0027ap kouri chape a.",
    "Sa se yon ti kal nan tou sa li f\u00E8. Se sa ase ki resi rive nan z\u00F2r\u00E8y nou! Men, ki moun ki ka konnen tou sa Bondye f\u00E8?"
  ],
  [
    "J\u00F2b pran lapaw\u00F2l ank\u00F2 pou l\u0027 bay r\u00E8s repons li a. Li di konsa:",
    "-Mwen f\u00E8 s\u00E8man, mwen pran Bondye vivan an pou temwen, Bondye ki gen tout pouvwa a, li menm ki refize rann mwen jistis la, li menm ki ban m\u0027 degoutans ak lavi a,",
    "toutotan mwen poko mouri, toutotan Bondye ban m\u0027 yon ti souf toujou,",
    "mwen p\u0027ap janm kite ankenn move paw\u00F2l soti nan bouch mwen, ni m\u0027 p\u0027ap janm bay ankenn manti.",
    "Pa janm konprann m\u0027ap ban nou rezon! M\u0027ap kenbe ak nou mwen inonsan jouk mwen rann d\u00E8nye souf mwen.",
    "Mwen soti pou m\u0027 defann k\u00F2z mwen. Mwen p\u0027ap f\u00E8 bak. Konsyans mwen pa repwoche m\u0027 anyen. M\u0027 pa gen anyen ki pou f\u00E8 m\u0027 wont.",
    "Se pou tout moun ki pa vle w\u00E8 m\u0027 yo sibi menm s\u00F2 ak mechan yo. Se pou l\u00E8nmi m\u0027 yo gen menm s\u00F2 ak moun ki pa mache dwat yo.",
    "Ki espwa ki gen pou mechan an l\u00E8 Bondye rele l\u0027, l\u00E8 li pral pran nanm li?",
    "L\u00E8 mal\u00E8 ap tonbe sou mechan an, \u00E8ske Bondye ap tande r\u00E8l li yo?",
    "Li pa t\u0027 janm pran plezi l\u0027 nan f\u00E8 volonte Bondye. Li pa t\u0027 lapriy\u00E8 Bondye tout tan.",
    "Kite m\u0027 moutre nou jan Bondye konnen sa l\u0027ap f\u00E8. Mwen p\u0027ap kache di nou sa ki nan t\u00E8t Bondye ki gen tout pouvwa a.",
    "Sa m\u0027ap di la a? Nou w\u00E8 tou sa ak je nou byen pw\u00F2p tou. Poukisa at\u00F2 tout pale anpil sa a ki pa vle di anyen?",
    "L\u00E8 sa a, Sofa, moun lavil Naama a, pran lapaw\u00F2l. Epi li di: -Men kisa Bondye pare pou mechan yo. Men sa li sere pou ch\u00E8f k\u0027ap peze p\u00E8p la.",
    "Yo te m\u00E8t gen anpil pitit gason, yo tout ap mouri nan lag\u00E8. Pitit yo p\u0027ap janm gen kont manje pou yo manje.",
    "Sa ki chape nan lag\u00E8, move maladi ap pote yo ale. Ata v\u00E8v yo p\u0027ap ka rele pou yo jou lanm\u00F2 yo.",
    "Mechan an te m\u00E8t anpile lajan kou l\u0027 pa konnen, li te m\u00E8t gen rad depase sa l\u0027 bezwen,",
    "se moun dwat yo ki va mete rad yo, se pou moun inonsan yo lajan an va rete.",
    "Kay li bati tankou twal anasi, tankou yon ti kay jaden.",
    "Nan asw\u00E8, li moute kabann li rich. L\u00E8 li leve, li pa jwenn anyen.",
    "Mal\u00E8 tonbe sou li tankou lavalas k\u0027ap desann. Yon s\u00E8l nwit lan, yon gwo van pote l\u0027 ale.",
    "Yon van l\u00E8s leve, li pote l\u0027 ale. Li rache l\u0027 nan kay kote l\u0027 ye a.",
    "Van an ap vante sou li san pitye. Li menm l\u0027ap f\u00E8 sa li kapab pou l\u0027 chape anba l\u0027.",
    "Moun kontan w\u00E8 jan li fini. Kote l\u0027 pase, y\u0027ap rele chalbari d\u00E8y\u00E8 l\u0027."
  ],
  [
    "Gen mi n anba t\u00E8 kote yo jwenn ajan. Gen kote se la yo netwaye l\u00F2.",
    "Yo fouye t\u00E8 pou jwenn f\u00E8. Yo fonn w\u00F2ch pou jwenn kwiv.",
    "Yo desann ak limy\u00E8 anba t\u00E8, kote ki f\u00E8 nwa anpil, yo fouye byen fon nan vant lat\u00E8, mezi yo kapab. Y\u0027 al chache w\u00F2ch ki kache kote ki f\u00E8 nwa anpil la.",
    "Byen lwen, kote moun pa ka rete, kote moun pa janm mete pye yo, moun ap fouye gwo korid\u00F2 anba t\u00E8. Y\u0027ap travay pou kont yo, ak yon k\u00F2d pase nan ren yo, y\u0027ap balanse nan twou yo.",
    "Manje soti nan t\u00E8. Men, nan zantray lat\u00E8 a dife fin deb\u00F2de.",
    "W\u00F2ch lat\u00E8 a gen b\u00E8l py\u00E8 safi ladan l\u0027. Nan pousy\u00E8 a yo jwenn ti grenn l\u00F2.",
    "Koukou pa janm konnen chemen pou ale la. Karanklou pa janm w\u00E8 kote sa a ak je l\u0027.",
    "Ni lyon, ni ankenn l\u00F2t b\u00E8t nan bwa, pa janm mete pye yo la.",
    "Yo fouye nan w\u00F2ch dife. Yo f\u00E8 gwo twou byen fon nan pye m\u00F2n yo.",
    "Yo f\u00E8 gwo korid\u00F2 byen long nan w\u00F2ch yo. Yo jwenn tout kalite b\u00E8l py\u00E8 bijou ki koute ch\u00E8.",
    "Yo fouye nan sous t\u00E8t dlo yo tou. Yo mete dey\u00F2 tou sa ki te kache.",
    "Men, kote nou ka jwenn konesans lan? Kote bon konprann lan ye menm?",
    "L\u00E8z\u00F2m pa konnen sa pou yo f\u00E8 pou yo mete men sou li. Yo pa jwenn li ankenn kote sou lat\u00E8.",
    "Fon lanm\u00E8 a deklare li pa gen bagay konsa. Lanm\u00E8 a deklare bon konprann pa lakay li.",
    "Ou te m\u00E8t gen l\u00F2, ou pa ka achte l\u0027. Ou pa ka bay lajan pou ou genyen l\u0027.",
    "Li gen plis val\u00E8 pase l\u00F2 peyi Ofi a. B\u00E8l py\u00E8 oniks ak safi pa ka par\u00E8t la.",
    "Yo pa ka konpare l\u0027 ni ak l\u00F2 ni ak b\u00E8l kristal. Yo pa ka boukante l\u0027 pou yon b\u00E8l veso f\u00E8t an l\u00F2.",
    "Pou grenn koray ak w\u00F2ch kristal menm, yo pa ka par\u00E8t la. Pito ou al d\u00E8y\u00E8 bon konprann pase ou ale d\u00E8y\u00E8 b\u00E8l py\u00E8 lanbi.",
    "Topaz peyi Letiopi pa vo anyen devan l\u0027. Pi bon l\u00F2 a pa ka konpare ak bon konprann.",
    "Men, kote nou ka jwenn konesans lan? Kote bon konprann lan ye menm?",
    "Pa gen moun, pa gen b\u00E8t ki ka w\u00E8 l\u0027, pa menm zwazo k\u0027ap vole nan sy\u00E8l la.",
    "Ata lanm\u00F2 ak simity\u00E8 di se tande yo tande nonmen non l\u0027.",
    "Se Bondye ase ki konn chemen an. Se li ase ki konnen kote li rete.",
    "Paske Bondye w\u00E8 d\u00E8nye bout lat\u00E8. Li voye je l\u0027, li gade tou sa ki anba sy\u00E8l la.",
    "L\u00E8 Bondye t\u0027ap bay van yo p\u00E8z yo, l\u00E8 li t\u0027ap bay dlo lanm\u00E8 a mezi kote pou l\u0027 rive a,",
    "l\u00E8 li t\u0027ap bay l\u00F2d kote pou lapli tonbe ak chemen pou loraj yo pran l\u00E8 y\u0027ap gwonde,",
    "se l\u00E8 sa a li te w\u00E8 bon konprann, li w\u00E8 sa li vo. Li egzaminen l\u0027 byen egzaminen, li sonde l\u0027 byen sonde.",
    "Apre sa, Bondye di moun konsa: -Gen krentif pou Bondye, se sa ki rele bon konprann. Vire do bay sa ki mal, men sa ki rele gen lespri."
  ],
  [
    "J\u00F2b tanmen pale ank\u00F2, li di:",
    "-Ki moun ki va f\u00E8 m\u0027 viv tan lontan an, l\u00E8 Bondye t\u0027ap voye je sou mwen an?",
    "L\u00E8 sa a, Bondye te toujou la av\u00E8k mwen. Limy\u00E8 li te klere anwo t\u00E8t mwen, li t\u0027ap moutre m\u0027 kote pou m\u0027 mete pye m\u0027 nan f\u00E8nwa a.",
    "Nan tan sa a, tout zaf\u00E8 m\u0027 t\u0027ap mache byen. Bondye te zanmi m\u0027. Li t\u0027ap pwoteje kay mwen.",
    "Bondye ki gen tout pouvwa a te toujou la av\u00E8k mwen. Mwen t\u0027ap viv nan mitan tout pitit gason m\u0027 yo.",
    "B\u00E8f ak kabrit mwen yo te konn bay anpil l\u00E8t. Pye oliv mwen yo te donnen menm nan t\u00E8 w\u00F2ch.",
    "L\u00E8 mwen par\u00E8t p\u00F2tay lavil la, l\u00E8 mwen pran plas mwen nan mitan ch\u00E8f fanmi yo,",
    "w\u00E8 yo w\u00E8 m\u0027, jenn gason yo mete k\u00F2 yo sou kote, granmoun yo leve kanpe pa resp\u00E8 pou mwen.",
    "Notab yo sispann pale, yo f\u00E8men bouch yo.",
    "Ata ch\u00E8f yo pa ka pale ank\u00F2! Lang yo vin lou nan bouch yo.",
    "Tout moun ki te w\u00E8 m\u0027 t\u0027ap mache f\u00E8 lwanj mwen, tout moun ki te tande m\u0027 te kontan av\u00E8 m\u0027.",
    "Mwen lonje men bay p\u00F2v malere ki nan ka ansanm ak timoun san papa ki san sekou.",
    "Moun ki te nan pi gwo miz\u00E8 t\u0027ap f\u00E8 lwanj mwen. Mwen te f\u00E8 k\u00E8 v\u00E8v yo kontan.",
    "Mwen te toujou f\u00E8 sa ki dwat. Mwen pa t\u0027 janm nan patipri.",
    "Se mwen ki te w\u00E8 pou av\u00E8g yo. Se mwen ki te mache pou kokobe yo.",
    "Mwen te yon papa pou p\u00F2v malere yo. Mwen te kanpe pou defann k\u00F2z etranje yo.",
    "Mwen te kraze pouvwa malveyan yo. Mwen sove moun ki te anba men yo.",
    "Mwen t\u0027ap di nan k\u00E8 m\u0027: M\u0027a viv kont viv mwen. M\u0027a mouri sou kabann mwen ak k\u00E8 poze.",
    "Mwen te tankou yon pyebwa plante b\u00F2 larivy\u00E8. Sou tout branch li yo se lawouze.",
    "Moun pa ta janm sispann f\u00E8 lwanj mwen. Mwen t\u0027ap toujou gen tout f\u00F2s mwen sou mwen.",
    "L\u00E8 m\u0027ap pale, tout moun f\u00E8men bouch yo. Yo louvri z\u00F2r\u00E8y yo, y\u0027ap tann konsa kons\u00E8y m\u0027ap bay.",
    "Paw\u00F2l mwen tonbe nan k\u00E8 yo tankou grenn lapli. L\u00E8 m\u0027 fin pale, pesonn pa gen anyen pou di ank\u00F2.",
    "Yo t\u0027ap tann mwen pale tankou t\u00E8 s\u00E8k k\u0027ap tann lapli. Yo rete bouch louvri pou ranmase sa m\u0027ap di.",
    "L\u00E8 yo dekouraje, mwen f\u00E8 yon ti ri ak yo. Sa te kont pou remoute kouraj yo.",
    "Mwen te kanpe alat\u00E8t yo. Mwen mennen yo tankou yon wa k\u0027ap mennen s\u00F2lda li yo. Mwen di yo sa pou yo f\u00E8. Mwen te ba yo kouraj l\u00E8 yo nan lafliksyon."
  ],
  [
    "Men koulye a, moun ki pi jenn pase m\u0027 yo ap pase m\u0027 nan rizib. Papa yo se moun mwen pa t\u0027 pran pou anyen, moun mwen pa ta menm mete ak chen m\u0027 pou gade mouton.",
    "Epitou, yo te tw\u00F2 f\u00E8b pou f\u00E8 anyen pou mwen. Se te yon bann gason san kouraj.",
    "Miz\u00E8 ak grangou te fini ak yo. Lannwit se grenn bwa yo te konn al souse nan savann kote moun pa rete.",
    "Yo pran f\u00E8y raje pou yo manje. Ata rasin bayawonn pase.",
    "Kote yo pase moun mete yo dey\u00F2, yo rele bare d\u00E8y\u00E8 yo tankou v\u00F2l\u00E8.",
    "Yo te blije al rete nan twou w\u00F2ch, nan twou t\u00E8 sou b\u00F2 ravin yo.",
    "Y\u0027ap rele tankou b\u00E8t mawon nan raje a. Yo f\u00E8 pil sou pil nan savann lan.",
    "Se te yon bann sanzave ki pa t\u0027 menm gen non. Yo te mete yo dey\u00F2 nan peyi a.",
    "Koulye a, y\u0027ap f\u00E8 chante sou mwen. Y\u0027ap bay istwa sou do m\u0027.",
    "Yo p\u00E8 pwoche b\u00F2 kote m\u0027 pou m\u0027 pa sal yo. Yo menm krache nan figi m\u0027.",
    "Paske Bondye kraze kouraj mwen, li lage m\u0027 at\u00E8, kif\u00E8, mapou tonbe, kabrit manje f\u00E8y li.",
    "Bann moun sa yo leve d\u00E8y\u00E8 m\u0027, y\u0027ap f\u00E8 m\u0027 kouri. Yo lage d\u00E8y\u00E8 m\u0027 pou yo pran m\u0027.",
    "Yo s\u00E8nen m\u0027 toupatou pou yo ka fini av\u00E8 m\u0027. Pa gen pesonn pou di yo pa f\u00E8 sa.",
    "Yo pase nan fant barikad, yo tonbe sou mwen. Yo pilonnen m\u0027 anba pye yo.",
    "Yon s\u00E8l latranblad pran mwen. Tankou yon kout van li kraze kouraj mwen. Tankou yon nwaj k\u0027ap pase, tout byen m\u0027 yo dispar\u00E8t.",
    "Koulye a, mwen pr\u00E8t pou m\u0027 mouri. Lafliksyon ap fini av\u00E8 m\u0027.",
    "Lannwit, tout zo nan k\u00F2 m\u0027 ap f\u00E8 m\u0027 mal. Doul\u00E8 ap manje m\u0027 anndan san rete.",
    "Bondye ponyen m\u0027 nan k\u00F2l\u00E8t, l\u0027ap chifonnen tout rad sou mwen.",
    "Li voye m\u0027 jete nan labou. Mwen pa pi bon pase pousy\u00E8 t\u00E8 ak sann dife.",
    "Mwen rele nan pye ou, Bondye! Ou pa reponn mwen. Mwen kanpe devan ou, ou pa okipe m\u0027 menm.",
    "Ou pa menm moun lan ank\u00F2. W\u0027ap malmennen m\u0027. Ou soti pou p\u00E8sekite m\u0027 ak tout f\u00F2s ou.",
    "Ou f\u00E8 van pote m\u0027 ale. M\u0027ap vole tankou pay. Ou voye yon van tanp\u00E8t boulv\u00E8se m\u0027.",
    "Wi, mwen konnen byen pw\u00F2p w\u0027ap mennen m\u0027 pou m\u0027 al mouri, pou m\u0027 al sibi s\u00F2 k\u0027ap tann tout moun lan.",
    "Poukisa w\u0027ap atake yon moun ki tou fin mouri, yon moun ki pa ka f\u00E8 anyen ank\u00F2 pase mande padon?",
    "Eske mwen pa t\u0027 nan lapenn ansanm ak moun ki te nan miz\u00E8? Eske k\u00E8 m\u0027 pa t\u0027 f\u00E8 m\u0027 mal pou moun ki pa t\u0027 gen anyen menm yo?",
    "Mwen t\u0027ap tann kontantman, se mal\u00E8 ki vini. Mwen t\u0027ap tann limy\u00E8, se f\u00E8nwa ki kouvri m\u0027.",
    "Tout zantray mwen ap bouyi san rete. Chak jou m\u0027ap soufri pi r\u00E8d.",
    "M\u0027ap mache kagou, san pesonn pou konsole m\u0027. Mwen kanpe nan mitan tout moun, m\u0027ap mande sekou.",
    "Vwa mwen tankou vwa koukou. Mwen rele tankou frize.",
    "Po m\u0027 vin tou nwa, l\u0027ap dekale. Lafy\u00E8b ap manje m\u0027 nan zo.",
    "Lontan se mizik gita ak fif ase ki te nan z\u00F2r\u00E8y mwen. Men, koulye a, se plenn, se kriye ase m\u0027ap tande."
  ],
  [
    "Mwen te f\u00E8 s\u00E8man pou m\u0027 pa janm gade yon jenn fi av\u00E8k move lide.",
    "Kisa Bondye ki anwo a ap f\u00E8 nou konsa? Kisa Bondye ki gen tout pouvwa a sere pou nou?",
    "Li voye mal\u00E8 pou moun ki pa mache dwat. Li voye tribilasyon pou moun k\u0027ap f\u00E8 mechanste.",
    "Eske Bondye pa konnen tou sa n\u0027ap f\u00E8? Eske li pa w\u00E8 tout vire tounen m\u0027?",
    "Eske mwen janm nan bay manti? Eske mwen janm chache twonpe moun?",
    "Se pou Bondye peze m\u0027 nan bon balans li a. Se pou Bondye w\u00E8 jan m\u0027 toujou mache dwat.",
    "Si mwen janm pran chemen kwochi pou mwen, si mwen te kite lanvi anvayi k\u00E8 m\u0027, si mwen janm mete men m\u0027 nan sa ki mal,",
    "se pou l\u00F2t moun rek\u00F2lte sa mwen plante. Se pou yo rache tout ti plant k\u0027ap pouse nan jaden m\u0027.",
    "Si mwen te kite yon l\u00F2t fanm pran t\u00E8t mwen, pou m\u0027 al kache devan p\u00F2t yon fr\u00E8 mwen ap veye,",
    "se pou madanm mwen f\u00E8 manje pou yon l\u00F2t gason. Se pou l\u00F2t gason kouche av\u00E8 l\u0027.",
    "Se yon gwo bagay sal mwen ta f\u00E8 la a. Se bagay pou yo ta touye m\u0027.",
    "Se ta tankou yon gwo dife mwen limen pou fini av\u00E8 m\u0027 n\u00E8t. Li ta boule d\u00E8nye sa m\u0027 genyen.",
    "L\u00E8 domestik mwen osinon s\u00E8vant mwen gen kont av\u00E8 m\u0027, si mwen ta refize mete rezon an kote l\u0027 ye a,",
    "kisa mwen ta f\u00E8, l\u00E8 Bondye par\u00E8t devan m\u0027? L\u00E8 l\u0027a mande m\u0027 kont, kisa m\u0027a reponn li?",
    "Menm Bondye ki f\u00E8 m\u0027 nan vant manman m\u0027 lan, se li menm tou ki f\u00E8 yo nan vant manman pa yo. Se li menm ki kreye nou tout.",
    "Mwen pa janm refize ede yon p\u00F2v. Ni mwen pa janm kite v\u00E8v yo nan nesesite.",
    "Mwen pa janm kite timoun san papa yo rete grangou pou m\u0027ap manje manje m\u0027 pou kont mwen.",
    "Okontr\u00E8, depi m\u0027 f\u00E8t, m\u0027 s\u00E8vi ak timoun sa yo tankou papa ak pitit. Depi m\u0027 soti nan vant manman m\u0027, m\u0027ap pran swen v\u00E8v yo.",
    "L\u00E8 m\u0027 jwenn yon malere toutouni osinon yon p\u00F2v endijan san yon bout dra,",
    "mwen ba yo rad pou mete sou yo, mwen pran lenn sou do mouton m\u0027 pou m\u0027 ba yo chofe.",
    "Si m\u0027 te janm aji mal ak yon timoun san papa paske mwen konnen y\u0027a toujou ban m\u0027 rezon nan tribinal,",
    "enben, se pou zep\u00F2l mwen dejwente, se pou de bra m\u0027 kase.",
    "Paske, mwen p\u00E8 jijman Bondye. Mwen pa ka kanpe devan l\u0027.",
    "Mwen pa janm mete konfyans mwen nan l\u00F2 pou m\u0027 ta di se sa k\u0027ap pwoteje m\u0027.",
    "Mwen pa janm vante t\u00E8t mwen d\u00E8ske mwen gen anpil byen, d\u00E8ske mwen f\u00E8 anpil lajan ak men mwen.",
    "Mwen pa janm adore sol\u00E8y ak lalin l\u00E8 yo klere byen b\u00E8l nan sy\u00E8l la.",
    "Mwen pa janm p\u00E8di t\u00E8t mwen pou m\u0027 s\u00E8vi yo an kach\u00E8t.",
    "Sa a tou, yo ta m\u00E8t touye m\u0027 si m\u0027 ta f\u00E8 l\u0027, paske mwen ta nye Bondye ki gen tout pouvwa a.",
    "Mwen pa janm kontan l\u00E8 l\u00E8nmi m\u0027 ap soufri. Mwen pa janm f\u00E8 f\u00E8t l\u00E8 mal\u00E8 tonbe sou yo.",
    "Mwen pa janm kite bouch mwen chape pou m\u0027 ta ba yo madichon, pou m\u0027 ta rive mande lanm\u00F2 pou yo.",
    "Tout moun k\u0027ap viv nan kay av\u00E8 m\u0027 konnen mwen toujou byen resevwa tout moun lakay mwen.",
    "Vwayaj\u00E8 pa janm d\u00F2mi dey\u00F2 nan lari. P\u00F2t kay mwen toujou louvri pou yo.",
    "Mwen pa janm kache peche m\u0027 pou pesonn. Ni mwen pa janm f\u00E8 sa ki mal an kach\u00E8t.",
    "Mwen pa janm p\u00E8 sa moun ap di. Mwen pa janm p\u00E8 louvri bouch mwen ni p\u00E8 mete pwent t\u00E8t mwen dey\u00F2, paske mwen ta p\u00E8 pou moun pa lonje dw\u00E8t sou mwen.",
    "Pa gen pesonn pou koute sa m\u0027ap di la a? Mwen fin di sa pou m\u0027 di a. Koulye a, se Bondye ki pou reponn mwen. Si moun ki pa vle w\u00E8 m\u0027 lan ta voye papye nan tribinal pou mwen,",
    "mwen ta pote papye sa a sou zep\u00F2l mwen san ankenn wont. Mwen ta mare l\u0027 sou t\u00E8t mwen, tankou yon kouw\u00F2n.",
    "Mwen ta di Bondye d\u00E8nye sa mwen f\u00E8. Mwen ta kenbe t\u00E8t mwen dwat devan l\u0027.",
    "Si se v\u00F2l\u00F2 mwen te v\u00F2l\u00F2 t\u00E8 m\u0027ap travay la kif\u00E8 koulye a t\u00E8 a ap mande m\u0027 kont,",
    "si mwen te manje rek\u00F2t jaden an san peye travay\u00E8 yo kif\u00E8 koulye a y\u0027ap pote plent pou mwen,",
    "enben, se pikan ak chadwon ki pou leve nan jaden m\u0027 kote ble ak l\u00F2j te konn pouse. Se konsa J\u00F2b te fin pale."
  ],
  [
    "J\u00F2b te sit\u00E8lman s\u00E8ten li te inonsan, twa mesye yo kite sa, yo pa chache reponn li ank\u00F2.",
    "Men, Eliyou ki te kanpe la f\u00E8 yon s\u00E8l k\u00F2l\u00E8. Eliyou sa a, se pitit Barak\u00E8l, moun fanmi Bouz, nan branch fanmi Ranm lan. Li f\u00E8 yon s\u00E8l k\u00F2l\u00E8 sou J\u00F2b, paske J\u00F2b t\u0027ap bay t\u00E8t li rezon, li t\u0027ap bay Bondye t\u00F2.",
    "Li te ank\u00F2l\u00E8 sou twa zanmi J\u00F2b yo tou. Yo pa t\u0027 jwenn anyen pou yo reponn J\u00F2b. Konsa, yo menm tou, se Bondye yo te bay tout t\u00F2 a.",
    "Antan yo twa a t\u0027ap pale, Eliyou te rete la san di anyen, paske yo te pi gran pase l\u0027.",
    "L\u00E8 li w\u00E8 mesye yo pa t\u0027 jwenn anyen ank\u00F2 pou reponn J\u00F2b, li f\u00E8 yon s\u00E8l k\u00F2l\u00E8.",
    "Li pran lapaw\u00F2l, li di konsa: -Mwen menm, se jenn gason mwen ye. Nou menm, se granmoun nou ye. Se pout\u00E8t sa mwen te yon ti jan wont. Mwen te p\u00E8 antre nan koze a.",
    "Mwen t\u0027ap di nan k\u00E8 m\u0027: Kite granmoun pale! Kite sa ki gen laj sou t\u00E8t yo mete bon konprann yo dey\u00F2.",
    "Men, pou di vre, se lespri Bondye ki gen tout pouvwa a s\u00E8l ki pou antre nan t\u00E8t yon moun pou ba li bon konprann!",
    "Se pa laj ki bay moun bon konprann. Se pa cheve blan ki f\u00E8 moun konnen sa ki dwat.",
    "Koulye a, mwen ta renmen nou koute m\u0027. Kite m\u0027 di nou sa m\u0027 konnen sou koze a.",
    "Mwen tande byen tande tou sa nou di. Mwen te louvri z\u00F2r\u00E8y mwen gran louvri pou m\u0027 pa manke anyen nan paw\u00F2l nou yo, pandan n\u0027ap chache mo pou nou di.",
    "Mwen t\u0027ap swiv sa n\u0027ap di. Men, yonn nan nou pa rive f\u00E8 J\u00F2b f\u00E8men bouch li. Nou yonn pa rive demanti msye.",
    "Pa vin di m\u0027 nou konprann koulye a se Bondye ki pou reponn. L\u00E8z\u00F2m pa kapab.",
    "Se av\u00E8 nou J\u00F2b t\u0027ap pale. Se pa av\u00E8 m\u0027. Konsa, mwen pral reponn msye yon l\u00F2t jan.",
    "J\u00F2b, ou w\u00E8 mesye yo pa konn sa pou yo di ou. Yo pa jwenn anyen pou reponn ou ank\u00F2.",
    "Mwen t\u0027ap tann yo. Men, koulye a yo f\u00E8men bouch yo. Yo sispann pale, yo pa reponn ou.",
    "At\u00F2kile, se mwen ki pral pale, mwen pral di ou sa m\u0027 konnen nan koze a.",
    "Mwen plen paw\u00F2l nan bouch mwen. Si m\u0027 pa pale m\u0027a toufe.",
    "Paw\u00F2l ki nan t\u00E8t mwen, ou ta di yon diven k\u0027ap f\u00E8mante. Li pr\u00E8t pou pete veso kote l\u0027 ye a.",
    "Se pou m\u0027 pale pou m\u0027 ka soulaje konsyans mwen. Se pou m\u0027 louvri bouch mwen reponn ou.",
    "Mwen p\u0027ap pran defans py\u00E8s moun. Mwen pa pral achte figi nou yonn la a.",
    "Mwen pa konn flate moun. L\u00E8fini, si m\u0027 ta f\u00E8 sa, Bondye ki kreye m\u0027 lan ta dispar\u00E8t mwen lapoula."
  ],
  [
    "At\u00F2kile, J\u00F2b, tanpri, koute sa m\u0027ap di ou. Louvri z\u00F2r\u00E8y ou byen pou ou tande m\u0027.",
    "M\u0027 pare pou m\u0027 di d\u00E8nye sa ki vin nan bouch mwen.",
    "M\u0027 pral di tou sa ki nan k\u00E8 m\u0027. Se verite a tou senp mwen pral pale.",
    "Se lespri Bondye a ki f\u00E8 m\u0027. Se souf Bondye ki gen tout pouvwa a ki ban m\u0027 lavi.",
    "Si ou kapab, w\u0027a reponn mwen. Pare k\u00F2 ou. Pran pozisyon batay ou av\u00E8 m\u0027.",
    "Ou menm av\u00E8 m\u0027, devan Bondye nou tout se menm. Nou tou de, se ak labou li f\u00E8 nou.",
    "Ou w\u00E8! Ou pa bezwen p\u00E8 m\u0027! Mwen pa ka f\u00E8 ou anyen!",
    "Mwen te tande ou ak de z\u00F2r\u00E8y mwen. Ki jan ou f\u00E8 ka di:",
    "Mwen menm, mwen inonsan. M\u0027 pa f\u00E8 ankenn peche! M\u0027 pa gen anyen sou konsyans mwen.",
    "Men, se Bondye ki pretann mwen ba l\u0027 jwen pou l\u0027 atake m\u0027. Se li menm k\u0027ap aji av\u00E8 m\u0027 tankou si mwen te l\u00E8nmi l\u0027.",
    "Li mete de pye m\u0027 nan s\u00E8p. L\u0027ap veye tou sa m\u0027ap f\u00E8.",
    "La, J\u00F2b monch\u00E8, m\u0027ap reponn ou: ou ant\u00F2. Paske Bondye pa kanmarad moun.",
    "Poukisa w\u0027ap chache Bondye kont konsa? Se paske li pa reponn l\u00E8 w\u0027ap plenyen nan pye l\u0027?",
    "Bondye pale div\u00E8s jan. Men, pesonn pa okipe sa l\u0027ap di.",
    "L\u00E8 moun kouche nan kabann yo, l\u00E8 yo fon nan d\u00F2mi lannwit, Bondye pale ak yo nan r\u00E8v, nan vizyon.",
    "Li f\u00E8 yo konnen sa li gen pou l\u0027 di yo. Li ba yo av\u00E8tisman pou yo mache sou piga yo.",
    "Li vle pou yo kite move chemen y\u0027ap swiv la, pou yo pa kite l\u00F2g\u00E8y vire t\u00E8t yo.",
    "Konsa, yo p\u0027ap mouri. Y\u0027a sove lavi yo.",
    "Bondye av\u00E8ti moun tou l\u00E8 li voye maladi sou yo. Li ba yo doul\u00E8 nan tout k\u00F2 yo.",
    "Li bay yo degoutans manje. Yo p\u00E8di anvi manje menm l\u00F2 manje a gou.",
    "Y\u0027ap depafini, tout moun w\u00E8 jan y\u0027ap vin m\u00E8g. Tout zo nan k\u00F2 yo griyen.",
    "Sa ki rete pou yo mouri a, pou y\u0027 ale nan peyi san chapo a pa anyen.",
    "L\u00E8 sa a, yon zanj Bondye ka vin b\u00F2 kote l\u0027, yonn nan milyonven zanj Bondye yo ki la pou f\u00E8 moun chonje devwa yo.",
    "Zanj lan va gen pitye pou li. L\u0027a di Bondye: -Tanpri, pa kite l\u0027 mouri. M\u0027ap peye pou sove lavi li.",
    "K\u00F2 li va ref\u00E8, l\u0027a vin fre tankou l\u00E8 l\u0027 te jenn.",
    "Li lapriy\u00E8 Bondye, Bondye reponn li. li al adore Bondye ak k\u00E8 kontan. Bondye padonnen l\u0027 devan tout moun.",
    "L\u0027ap mache bay Bondye lwanj toupatou. L\u0027ap di: -Mwen te peche, mwen te f\u00E8 sa ki mal. Men, Bondye pa f\u00E8 m\u0027 peye pou sa m\u0027 te f\u00E8 a.",
    "Li egzante m\u0027 lanm\u00F2. Li ban m\u0027 lavi ank\u00F2.",
    "Men tou sa Bondye ap f\u00E8, de fwa, twa fwa pou l\u00E8z\u00F2m,",
    "pou l\u0027 pa kite yo mouri, pou l\u0027 ba yo lavi ak k\u00E8 kontan.",
    "Koulye a, J\u00F2b, louvri z\u00F2r\u00E8y ou! Koute byen sa m\u0027ap di! Pe bouch ou la! Kite m\u0027 fin pale!",
    "Men, si ou gen kich\u00F2y ou vle di, pale; m\u0027ap koute ou. Paske mwen ta vle ba ou rezon.",
    "Osinon, pe bouch ou, koute m\u0027 pito! Kite m\u0027 moutre ou sa ki rele gen bon konprann."
  ],
  [
    "Eliyou pran lapaw\u00F2l ank\u00F2. Li di konsa:",
    "-Nou menm moun lespri yo, koute sa m\u0027ap di nou! N\u00E8g save yo, louvri z\u00F2r\u00E8y nou!",
    "Z\u00F2r\u00E8y konnen l\u00E8 paw\u00F2l b\u00E8l menm jan bouch konnen l\u00E8 manje gou.",
    "Annou w\u00E8 kote jistis la ye. Ann mete rezon an kote pou l\u0027 ye a.",
    "J\u00F2b pretann li nan dwa li, se Bondye ki derefize rann li jistis.",
    "Li di: Si m\u0027 di m\u0027 ant\u00F2, se manti m\u0027ap bay. Mwen malad pou m\u0027 mouri. Men, m\u0027 pa f\u00E8 anyen ki mal.",
    "Ou janm jwenn yon moun tankou J\u00F2b? L\u0027ap pase verite Bondye a nan betiz al\u00E8z tankou si se dlo l\u0027ap bw\u00E8.",
    "Li f\u00E8 bann ak moun k\u0027ap f\u00E8 mechanste yo. L\u0027ap pwonmennen ansanm ak malveyan yo.",
    "Se li menm menm ki di ak bouch li: Sa pa rap\u00F2te anyen, l\u00E8 yon moun ap chache f\u00E8 volonte Bondye.",
    "Nou menm ki gen lespri, koute sa m\u0027ap di. Bondye pa ka f\u00E8 mechanste. Bondye ki gen tout pouvwa a pa ka nan patipri.",
    "Li bay chak moun sa yo merite dapre sa yo f\u00E8. Li aji ak yo dapre jan yo mennen bak yo.",
    "Non! Bondye pa janm f\u00E8 sa ki mal. Bondye ki gen tout pouvwa a pa nan paspouki.",
    "Se pa yon l\u00F2t moun ki te bay Bondye pouvwa pou l\u0027 gouv\u00E8nen lat\u00E8, ni se pa yon l\u00F2t moun ki te mete tou sa ki egziste sou kont li.",
    "-(we v\u00E8s\u00E8 pwochen)",
    "Si Bondye te kenbe souf ki bay lavi a pou t\u00E8t li, yon s\u00E8l kou a, b\u00E8t kou moun ta mouri. Yo ta tounen pousy\u00E8 t\u00E8 ank\u00F2.",
    "Si nou gen bon konprann, koute sa byen. Louvri z\u00F2r\u00E8y nou pou nou tande sa m\u0027ap di.",
    "Eske n\u0027ap kondannen Bondye ki gen tout pouvwa a, epi k\u0027ap rann jistis la? Eske yon moun ki pa vle w\u00E8 jistis ka gouv\u00E8nen?",
    "Bondye pini wa yo l\u00E8 yo f\u00E8 sa ki mal. Li pini gwo ch\u00E8f yo l\u00E8 yo f\u00E8 mechanste.",
    "Li pa nan achte figi ch\u00E8f yo. Ou te m\u00E8t p\u00F2v, ou te m\u00E8t rich, pa gen diferans pou li, paske se li menm ki f\u00E8 yo tout.",
    "Yo rete konsa yo mouri, yo ale nan mitan lannwit. P\u00E8p la annik souke k\u00F2 l\u0027, yo dispar\u00E8t. Bondye touye gwo ch\u00E8f yo san li pa leve ti dw\u00E8t li.",
    "L\u0027ap veye tout vire tounen l\u00E8z\u00F2m. L\u0027ap gade tout kote y\u0027ap mete pye yo.",
    "Pa gen ankenn f\u00E8nwa, ni ankenn lonbray ki ka anpeche l\u0027 w\u00E8 sa mechan yo ap f\u00E8.",
    "Li pa bezwen voye manda bay moun pou yo prezante devan l\u0027 pou l\u0027 jije yo.",
    "Li pa bezwen nan chache konnen pou l\u0027 kraze ch\u00E8f yo, l\u00E8fini pou l\u0027 mete l\u00F2t moun nan plas yo.",
    "Paske li konnen d\u00E8nye sa yo f\u00E8. Yon jou lannwit konsa, li desann yo li pilonnen yo anba pye l\u0027.",
    "Li souflete yo tankou malfekt\u00E8 nan mitan lari pou tout moun ka w\u00E8.",
    "Paske yo te vire do ba li, yo te f\u00E8 tankou yo pa konnen l\u00F2d li bay yo.",
    "Yo f\u00E8, yo f\u00E8 jouk p\u00F2v yo rele mande Bondye sekou, jouk Bondye tande jan piti yo ap rele anba men yo.",
    "Men, si Bondye rete san l\u0027 pa f\u00E8 anyen, ki moun ki ka di l\u0027 kich\u00F2y? Si li kache k\u00F2 li, ki moun ki ka w\u00E8 l\u0027! Men, pa p\u00E8! L\u0027ap veye sou tout moun nan tout peyi.",
    "Li p\u0027ap kite move ch\u00E8f gouv\u00E8nen yo, li p\u0027ap kite yo tann p\u00E8len pou p\u00E8p la.",
    "Men, si yon mechan pale ak Bondye, si li di l\u0027: -Wi, mwen te f\u00E8 sa ki mal. Mwen p\u0027ap f\u00E8 sa ank\u00F2.",
    "Tanpri. Louvri je m\u0027. Fe m\u0027 w\u00E8 sa m\u0027 f\u00E8 a. Si mwen te aji ak mechanste, mwen p\u0027ap rekonmanse ank\u00F2.",
    "Dapre ou, J\u00F2b, \u00E8ske se pou Bondye pini l\u0027? Mwen mande ou sa paske m\u0027 konnen ou pa dak\u00F2 ak sa Bondye f\u00E8 a. Men, se ou menm ki pou deside. Pa mwen menm. Many\u00E8 di m\u0027 sa ki nan k\u00E8 ou.",
    "Moun lespri ansanm ak moun bon konprann k\u0027ap koute m\u0027 yo va di m\u0027 konsa:",
    "J\u00F2b ap pale anpil, men li pa konn sa l\u0027ap di. Tou sa l\u0027ap di yo pa gen ni pye ni t\u00E8t.",
    "Egzaminen byen tou sa J\u00F2b di la a. N\u0027a w\u00E8 li pale tankou yon moun ki mechan nan k\u00E8 l\u0027.",
    "Li fin f\u00E8 kont peche l\u0027, koulye a l\u0027ap kenbe t\u00E8t ak Bondye. L\u0027ap seye f\u00E8 nou konprann li pa ant\u00F2. L\u0027ap plede f\u00E8 Bondye remontrans."
  ],
  [
    "Eliyou pran lapaw\u00F2l ank\u00F2, li di:",
    "-Pa konprann ou gen rezon l\u00E8 w\u0027ap di ou inonsan devan Bondye,",
    "l\u00E8 w\u0027ap di Bondye: Ki mele ou sa? M\u0027 te m\u00E8t peche, sa pa f\u00E8 ou anyen.",
    "Enben. Mwen pral reponn ou, ni ou ni zanmi ou yo.",
    "Gade sy\u00E8l la! Ou w\u00E8 jan nwaj yo wo anwo t\u00E8t ou!",
    "Si ou f\u00E8 peche, sa pa f\u00E8 Bondye anyen! Ou te m\u00E8t f\u00E8 peche sou peche, sa pa di l\u0027 anyen?",
    "Si ou mache dwat, ki avantaj Bondye jwenn nan sa? Kisa ou ba li la a?",
    "Se moun par\u00E8y ou ki soufri l\u00E8 ou f\u00E8 sa ki mal. Se yo ki pwofite tou l\u00E8 ou f\u00E8 sa ki dwat.",
    "L\u00E8 moun ap sibi anba pony\u00E8t l\u00F2t moun, yo plenyen. L\u00E8 se ch\u00E8f k\u0027ap peze yo, yo rele.",
    "Men, yo pa vire kote Bondye ki kreye yo a. Yo te m\u00E8t nan nenp\u00F2t gwo lapenn, se li menm k\u0027ap ba yo kouraj.",
    "Yo pa vire kote Bondye ki ba yo plis lespri pase b\u00E8t nan bwa, plis bon konprann pase zwezo nan sy\u00E8l la.",
    "Yo rele kont rele yo, Bondye pa reponn yo, paske mechan yo gen l\u00F2g\u00E8y.",
    "Se pou gremesi y\u0027ap plede rele konsa. Bondye pa tande, li pa w\u00E8.",
    "J\u00F2b monch\u00E8, ou di ou pa ka w\u00E8 Bondye. Men, ou mete ka ou devan li.",
    "Ou di ank\u00F2: Bondye pa nan pini. Mwen te m\u00E8t peche, sa pa di l\u0027 anyen.",
    "J\u00F2b monch\u00E8, w\u0027ap louvri bouch ou pou ou pa di anyen. W\u0027ap f\u00E8 tout pale anpil sa a paske ou pa konn sa w\u0027ap di."
  ],
  [
    "Eliyou pran pale ank\u00F2, li di konsa:",
    "-Pran yon ti pasyans. Kite m\u0027 f\u00E8 yon ti pale ank\u00F2, paske m\u0027 poko fin di sa m\u0027 gen pou m\u0027 di pou pran defans Bondye.",
    "Mwen pral s\u00E8vi ak tou sa mwen konnen pou m\u0027 moutre ou se Bondye ki kreye m\u0027 lan ki gen rezon.",
    "Mwen p\u0027ap bay manti nan sa m\u0027ap di la a. Se yon nonm ki gen anpil konesans k\u0027ap pale av\u00E8 ou la a.",
    "Bondye gen pouvwa. Li pa meprize pesonn. Pa gen anyen li pa konprann.",
    "Li p\u0027ap kite mechan yo viv lontan. Li toujou aji ak p\u00F2v yo san patipri.",
    "Li defann k\u00F2z moun ki mache dwat yo. Li mete yo ch\u00E8f pou yo gouv\u00E8nen tankou wa. Toutan tout moun ap pale byen pou yo.",
    "Men, si Bondye mete yo nan chenn, si lafliksyon mak\u00F2nen nan tout k\u00F2 yo,",
    "Bondye va louvri je yo pou yo ka w\u00E8 tou sa y\u0027ap f\u00E8 a. Li moutre yo se l\u00F2g\u00E8y k\u0027ap f\u00E8 yo f\u00E8 peche.",
    "Li pale nan z\u00F2r\u00E8y yo pou av\u00E8ti yo. Li mande yo pou yo sispann f\u00E8 sa ki mal.",
    "Si yo koute Bondye, si yo soum\u00E8t devan li, y\u0027a viv r\u00E8s lavi yo nan k\u00E8 kontan ak nan plezi.",
    "Si se pa sa, y\u0027ap rete konsa y\u0027ap mouri. Y\u0027ap desann kote m\u00F2 yo ye a san yo pa konnen.",
    "Men, mechan yo ap f\u00E8 t\u00E8t di. Yo fache pi r\u00E8d. Yo te m\u00E8t anba kou, yo p\u0027ap mande sekou.",
    "Yo jenn gason toujou, yo gen tan mouri. Yo t\u0027ap mennen yon lavi dez\u00F2d.",
    "Men, Bondye pran soufrans lan, li s\u00E8vi av\u00E8 l\u0027 pou li moutre l\u00E8z\u00F2m anpil bagay. Se l\u00E8 yo anba tray, li louvri lespri yo.",
    "Ou menm tou, Bondye vle wete ou nan gwo lapenn sa a, pou ou ka rive gen jwisans san moun pa chache ou kont. Te gen yon l\u00E8 tab ou te chaje ak bon manje.",
    "L\u00E8 sa a, ou te f\u00E8 menm lide ak mechan yo. Koulye a, yo pral pini ou jan ou merite l\u0027 la.",
    "Veye zo ou! Pa kite rich\u00E8s vire t\u00E8t ou ank\u00F2! Pa kite yo achte ou ak lajan osinon ak gwo kado!",
    "Se pou ou jije tout moun, rich kou p\u00F2v, gwon\u00E8g la tankou n\u00E8g f\u00E8b la.",
    "Pa kraze moun ki pa anyen pou ou pou mete fanmi ou nan plas yo.",
    "Atansyon pou ou pa f\u00E8 sa ki mal. Se pou sa menm w\u0027ap soufri konsa.",
    "Gade jan Bondye gen anpil pouvwa. Pa gen pi gran m\u00E8t pase l\u0027.",
    "Pesonn pa ka di Bondye sa pou l\u0027 f\u00E8. Pesonn pa ka di l\u0027 sa l\u0027 f\u00E8 a mal.",
    "Se pou ou f\u00E8 lwanj travay li pito, tankou tout moun toujou f\u00E8 l\u0027 la.",
    "Se b\u00E8l bagay pou tout moun w\u00E8. Yo rete byen lwen, y\u0027ap gade.",
    "Wi. Nou p\u0027ap janm ka fin konprann jan Bondye gen pouvwa! Nou p\u0027ap janm ka fin konnen depi kil\u00E8 Bondye la.",
    "Se li menm ki rale dlo sou lat\u00E8, ki f\u00E8 l\u0027 tounen vap\u00E8 nan nwaj yo pou bay lapli.",
    "L\u00E8fini, li kite lapli soti nan sy\u00E8l la tonbe sou tout moun sou lat\u00E8.",
    "Pesonn pa konnen ki jan nwaj yo f\u00E8 deplase, ki jan loraj f\u00E8 gwonde nan sy\u00E8l kote Bondye rete a.",
    "Li kouvri sy\u00E8l la ak nwaj yo. Li kouvri tout t\u00E8t m\u00F2n yo.",
    "Se konsa li bay p\u00E8p la manje. Li ba yo manje an kantite.",
    "Li kenbe z\u00E8kl\u00E8 yo nan pla men li. Li bay l\u00F2d pou loraj tonbe kote li menm li vize a.",
    "Loraj la anonse move tan. Ata b\u00E8t yo santi move tan an ap vini."
  ],
  [
    "L\u00E8 konsa, k\u00E8 m\u0027 ap bat. M\u0027 santi l\u0027ap rache.",
    "Nou tout, koute vwa Bondye! Koute jan l\u0027ap gwonde!",
    "Z\u00E8kl\u00E8 a kouri nan tout sy\u00E8l la. Li klere d\u00E8nye bout lat\u00E8.",
    "Apre sa, yo tande vwa li ap gwonde. Loraj la gwonde av\u00E8k f\u00F2s. L\u00E8 konsa, z\u00E8kl\u00E8 f\u00E8 mikalaw.",
    "L\u00E8 Bondye ap pale konsa, li f\u00E8 b\u00E8l bagay, bagay nou pa ka konprann.",
    "Li bay lan\u00E8j l\u00F2d kouvri lat\u00E8. Li bay gwo lapli l\u00F2d tonbe.",
    "Li f\u00E8 tout moun sispann travay. Li f\u00E8 yo w\u00E8 sa se travay pa l\u0027.",
    "Tout b\u00E8t antre nan twou. Y\u0027 al kache k\u00F2 yo nan nich.",
    "Van tanp\u00E8t soti nan sid. Van fr\u00E8t soti nan n\u00F2.",
    "Souf Bondye f\u00E8 dlo tounen glas. Konsa, tout dlo tounen glas.",
    "Z\u00E8kl\u00E8 yo ap f\u00E8 yan nan nwaj yo. Nwaj yo klere byen lwen.",
    "Bondye f\u00E8 yo vire nan sy\u00E8l la jan li vle. Yo f\u00E8 tou sa li ba yo l\u00F2d f\u00E8 toupatou sou lat\u00E8.",
    "Bondye voye lapli pou wouze lat\u00E8. Li voye l\u0027 pou pini moun, li voye l\u0027 pou beni yo tou.",
    "Louvri z\u00F2r\u00E8y ou, J\u00F2b, pou ou tande sa m\u0027 pral di la a. Pran t\u00E8t ou, egzaminen b\u00E8l travay Bondye yo byen.",
    "Eske ou konnen ki jan Bondye ba yo l\u00F2d, ki jan li f\u00E8 z\u00E8kl\u00E8 yo klere nan nwaj yo?",
    "Eske ou konnen ki jan nwaj yo f\u00E8 flote nan sy\u00E8l la? Sa se yon b\u00E8l bagay. Pou ou f\u00E8 l\u0027 f\u00F2k ou gen anpil ladr\u00E8s.",
    "L\u00E8 van cho ki soti nan sid la ap kwit t\u00E8 a, ou santi rad sou ou ap boule tout k\u00F2 ou.",
    "Eske ou ka ede Bondye louvri nwaj yo nan sy\u00E8l la, pou f\u00E8 yo di tankou bout f\u00E8?",
    "F\u00E8 m\u0027 konnen sa pou nou di Bondye. Lespri nou vid. Nou pa gen anyen pou nou di l\u0027.",
    "Mwen pa mande pou m\u0027 pale ak Bondye. Poukisa pou m\u0027 ba li okazyon pou li touye m\u0027?",
    "Ou rete konsa ou pa w\u00E8 sol\u00E8y la. Li kache anba nwaj yo. Yon van leve, li f\u00E8 sol\u00E8y la klere ank\u00F2.",
    "Yon b\u00E8l kl\u00E8te, klere kou l\u00F2, par\u00E8t sou b\u00F2 n\u00F2. Nou w\u00E8 Bondye kanpe nan mitan yon b\u00E8l limy\u00E8 ki f\u00E8 nou p\u00E8.",
    "Nou pa ka pwoche b\u00F2 kote Bondye ki gen tout pouvwa a. Li s\u00E8l gwo ch\u00E8f, li s\u00E8l jij, li pa nan patipri. Li p\u0027ap kondannen yon moun ki inonsan.",
    "Se pout\u00E8t sa, tout moun f\u00E8t pou gen krentif pou li. Li p\u0027ap okipe moun ki pretann yo gen bon konprann."
  ],
  [
    "L\u00E8 sa a, nan yon gwo van tanp\u00E8t, Sey\u00E8 a pale ak J\u00F2b. Li di l\u0027 konsa:",
    "-Kisa ou ye menm pou w\u0027ap poze keksyon sou plan travay mwen ak yon bann diskou ki pa vle di anyen?",
    "Mete gason sou ou! M\u0027 pral poze ou keksyon. Pare k\u00F2 ou pou ou reponn mwen.",
    "Kote ou te ye l\u00E8 m\u0027 t\u0027ap f\u00E8 lat\u00E8? Se pou ou reponn mwen si ou konn tout bagay!",
    "Ki moun ki te deside laj\u00E8 l\u0027ap genyen? Ki moun ki te pran mezi l\u0027? Eske ou konn sa?",
    "Sou kisa fondasyon lat\u00E8 chita? Ki moun ki te poze w\u00F2ch ki kenbe l\u0027 la?",
    "Jou maten sa a, tout zetwal yo t\u0027ap chante, tout s\u00E8vit\u00E8 Bondye yo t\u0027ap bat bravo.",
    "Ki moun ki f\u00E8men p\u00F2tay pou bare lanm\u00E8 a, l\u00E8 li pete soti nan vant lat\u00E8 a?",
    "L\u00E8 mwen kouvri lanm\u00E8 a ak nwaj, l\u00E8 mwen vlope l\u0027 nan gwo nwaj nwa yo,",
    "mwen bay lanm\u00E8 a b\u00F2n li. Mwen mete p\u00F2t av\u00E8k kle pou kenbe l\u0027 nan plas li.",
    "Mwen di l\u0027: Men limit ou. Pa depase l\u0027. Se la m\u0027ap kraze f\u00F2s lanm ou yo.",
    "J\u00F2b, \u00E8ske yon s\u00E8l fwa ou janm bay l\u00F2d pou maten rive? Ou janm bay l\u00E8 pou bajou kase?",
    "Eske ou janm bay devanjou l\u0027 l\u00F2d pou l\u0027 klere sou tout lat\u00E8, l\u0027 pou l\u0027 f\u00E8 mechan yo soti nan twou yo?",
    "L\u00E8 sa a, tout m\u00F2n yo ak tout fon yo par\u00E8t akl\u00E8, tankou mak pye b\u00E8t nan labou. Yo pran koul\u00E8 yo, ou ta di yon rad lat\u00E8 mete sou li.",
    "Limy\u00E8 sol\u00E8y la antrave mechan yo nan travay yo. Yo blije kite mechanste yo te pare pou f\u00E8 a.",
    "Eske ou te desann jouk kote sous lanm\u00E8 a pete a? Eske ou te mache nan fon lanm\u00E8 a?",
    "Eske yo te janm moutre ou p\u00F2tay peyi lanm\u00F2 a? Eske ou te janm w\u00E8 p\u00F2t ki louvri sou gwo twou san fon an?",
    "Eske ou gen lide ki laj\u00E8 lat\u00E8 a genyen? Reponn mwen non, si ou konnen!",
    "Eske ou konnen ki b\u00F2 limy\u00E8 soti, ki b\u00F2 f\u00E8nwa rete,",
    "pou ou ka moutre yo jouk ki b\u00F2 pou yo ale, osinon pou ou voye yo tounen lakay yo?",
    "Si ou konn sa, enben, ou te f\u00E8t deja l\u00E8 mwen t\u0027ap kreye yo a. Ou pa manke gen laj sou t\u00E8t ou!",
    "Eske ou janm rive kote yo f\u00E8 depo lan\u00E8j lan? Ou janm w\u00E8 depo lagr\u00E8l la?",
    "Ou konnen depo kote m\u0027 sere yo pou l\u00E8 gen move tan, pou l\u00E8 batay ak lag\u00E8 ap f\u00E8t?",
    "Ou konnen ki b\u00F2 sol\u00E8y la leve, ki b\u00F2 van l\u00E8s la soti pou l\u0027 soufle sou lat\u00E8?",
    "Ou konnen ki moun ki f\u00E8 wout bay lapli tonbe, ki moun ki f\u00E8 chemen pou loraj la,",
    "pou lapli tonbe sou dez\u00E8 a kote moun pa rete,",
    "pou wouze t\u00E8 s\u00E8k k\u0027ap fann nan sol\u00E8y, pou f\u00E8 z\u00E8b pouse nan savann?",
    "Eske lapli a gen papa? Ki moun ki f\u00E8 lawouze?",
    "Ki b\u00F2 moso glas yo soti? Lagr\u00E8l ki soti nan sy\u00E8l la, ki moun ki manman l\u0027?",
    "Se yo menm ki f\u00E8 dlo vin di kou w\u00F2ch, ki f\u00E8 tout dlo anwo lanm\u00E8 a di kou w\u00F2ch?",
    "Ou ka mare zetwal Lapousiy\u00E8 yo ansanm? Ou ka lage k\u00F2d ki kenbe zetwal Oryon yo ansanm?",
    "Ou ka mennen zetwal yo soti l\u00E8 l\u00E8 yo rive? Ou ka bay Gwo Kabw\u00E8t la ak Ti Kabw\u00E8t la direksyon pou yo pran?",
    "Ou konnen lwa k\u0027ap gouv\u00E8nen tout bagay nan sy\u00E8l la? Eske ou ka s\u00E8vi ak lwa sa yo pou gouv\u00E8nen sa k\u0027ap pase sou lat\u00E8?",
    "Eske ou ka bay nwaj yo l\u00F2d pou yo voye gwo lapli sou ou?",
    "Si ou bay z\u00E8kl\u00E8 yo l\u00F2d pou yo pati, \u00E8ske y\u0027ap reponn ou: Wi, men nou?",
    "Ki moun ki penm\u00E8t krabye konprann l\u00E8 pou li anonse dlo pral desann f\u00E8 inondasyon? Ki moun ki f\u00E8 gwo zwezo sa a konnen l\u00E8 lapli pral tonbe?",
    "Ki moun ki ka konte kantite nwaj ki genyen, san manke yonn? Ki moun ki ka panche yo pou vide dlo lapli,",
    "pou pousy\u00E8 t\u00E8 a tounen labou, pou boul t\u00E8 yo kole ansanm?",
    "Eske se ou ki jwenn manje pou bay lyon yo manje? Eske ou bay ti lyon yo manje plen vant yo,",
    "kote yo kache nan twou yo a, osinon kote yo kouche ap tann nan nich yo a?",
    "Ki moun ki pare manje pou k\u00F2n\u00E8y yo, l\u00E8 grangou f\u00E8 yo soti nan nich yo, l\u00E8 pitit yo ap rele nan pye m\u0027 pou m\u0027 ba yo manje?"
  ],
  [
    "Eske ou konnen l\u00E8 kabrit mawon yo ap f\u00E8 pitit? Eske ou janm w\u00E8 kote fenm\u00E8l yo ap miba?",
    "Eske ou konnen konbe mwa yo pote yon pitit nan vant yo? Kil\u00E8 pitit yo rive dat pou yo f\u00E8t?",
    "Eske ou konnen l\u00E8 yo pral kwoupi pou miba, l\u00E8 y\u0027ap f\u00E8 pitit yo nan mitan dez\u00E8 a?",
    "Pitit yo grandi, yo pran f\u00F2s, yo kite manman yo, y\u0027 ale, yo pa tounen.",
    "Ki moun ki bay bourik mawon lib\u00E8te yo? Ki moun ki lage yo nan savann?",
    "Mwen ba yo dez\u00E8 pou kay yo. Mwen kite yo viv nan savann t\u00E8 sale a.",
    "Tout bri k\u0027ap f\u00E8t nan lavil yo pa di yo anyen. Pesonn pa ka donte yo pou f\u00E8 yo travay.",
    "Yo mache nan tout m\u00F2n yo d\u00E8y\u00E8 manje. Y\u0027ap chache f\u00E8y v\u00E8t pou yo mete anba dan yo.",
    "Eske ou ka f\u00E8 b\u00E8f mawon travay pou ou? Eske l\u0027ap rete pase nwit mare nan lakou kay ou?",
    "Eske ou ka pase k\u00F2d nan kou yonn pou f\u00E8 l\u0027 raboure t\u00E8 a pou ou? Eske ou ka f\u00E8 l\u0027 rale chari pou woule t\u00E8 jaden ou yo?",
    "Eske ou ka konte sou gwo f\u00F2s kouraj li pou f\u00E8 li travay di pou ou?",
    "Eske ou kw\u00E8 l\u0027ap asepte pote rek\u00F2t ou soti nan jaden? Eske l\u0027ap asepte ranmase grenn ou yo sou glasi?",
    "Otrich al\u00E8z l\u00E8 l\u0027ap bat z\u00E8l li, men, li pa ka vole tankou sig\u00F2y.",
    "Otrich la ponn ze l\u0027 yo at\u00E8 konsa. Se chal\u00E8 t\u00E8 a ki f\u00E8 yo kale.",
    "Li pa konnen nenp\u00F2t moun k\u0027ap pase ka pile yo, nenp\u00F2t b\u00E8t nan raje ka kraze yo anba pye.",
    "Li f\u00E8 tankou ze yo pa pou li. Sa pa di l\u0027 anyen si li bay t\u00E8t li tout lapenn ponn ze yo pou gremesi,",
    "Se mwen menm, Bondye, ki f\u00E8 l\u0027 s\u00F2t konsa, ki pa ba li lespri menm.",
    "Men, l\u00E8 l\u0027 pran kouri, nanpwen kavalye sou chwal ki ka pran devan l\u0027.",
    "Eske se ou menm ki bay chwal yo f\u00F2s, ki mete b\u00E8l krenyen sou kou yo?",
    "Eske se ou ki f\u00E8 yo sote ponpe tankou kabrit, ki f\u00E8 yo ranni pou f\u00E8 moun p\u00E8?",
    "Y\u0027ap pyafe konsa nan ti fon yo, y\u0027ap bat t\u00E8 a ak zago yo. Yo kouri ak tout f\u00F2s yo l\u00E8 yo nan lag\u00E8.",
    "Se brave danje yo ye. Yo pa janm p\u00E8 anyen. Pa gen zam ki pou f\u00E8 yo f\u00E8 bak.",
    "L\u00E8 konsa, ti sak fl\u00E8ch ki nan do kavalye yo ap f\u00E8 bri. Lans ak frenn ki nan men yo ap f\u00E8 z\u00E8kl\u00E8.",
    "Yo eksite, yo pa ka tann. Y\u0027ap kouri sou l\u00E8nmi an. L\u00E8 yo tande twonp\u00E8t la soufle, yo pa ka rete an plas.",
    "Chak fwa twonp\u00E8t la soufle, yo f\u00E8 han! Yo gen tan pran sant batay la byen lwen. Yo tande ch\u00E8f yo k\u0027ap pase l\u00F2d byen f\u00F2.",
    "Eske se ou ki moutre grigri jan pou l\u0027 vole l\u00E8 li louvri z\u00E8l li yo vole ale nan sid?",
    "Eske se ou ki bay malfini l\u00F2d pou li f\u00E8 nich li byen wo sou t\u00E8t m\u00F2n yo?",
    "Li rete sou t\u00E8t gwo w\u00F2ch yo. Se la li pase nwit. Kote l\u0027 ye a, moun pa ka vin pran l\u0027.",
    "Se la li rete, l\u0027ap veye b\u00E8t pou l\u0027 trape manje. Li te m\u00E8t byen lwen, l\u0027ap w\u00E8 yo ak je li.",
    "Se san b\u00E8t ti malfini yo bw\u00E8. Kote ki gen kadav, se la yo ye."
  ],
  [
    "Sey\u00E8 a pale ak J\u00F2b. Li di l\u0027 konsa:",
    "-J\u00F2b monch\u00E8, ou menm ki t\u0027ap kenbe t\u00E8t ak Bondye ki gen tout pouvwa a, ou p\u0027ap kite pou li? Ou menm ki t\u0027ap kritike Bondye a, ou vle reponn li koulye a?",
    "J\u00F2b reponn Sey\u00E8 a, li di l\u0027 konsa:",
    "-Mwen pa t\u0027 konn sa m\u0027 t\u0027ap di. Kisa pou m\u0027 reponn ou? Se f\u00E8men pou m\u0027 f\u00E8men bouch mwen.",
    "Mwen pale tw\u00F2p deja. Mwen pa gen anyen pou m\u0027 di ank\u00F2.",
    "Sey\u00E8 a rete nan van tanp\u00E8t la, li pale ak J\u00F2b ank\u00F2. Li di l\u0027:",
    "-Koulye a, kanpe! Mete gason sou ou! Mwen pral poze ou keksyon, se pou ou reponn mwen.",
    "Eske ou soti vre pou moutre se lenjistis m\u0027ap f\u00E8 ou? Se mwen menm ki ant\u00F2, ou menm ou gen rezon?",
    "Eske ou gen menm f\u00F2s av\u00E8 m\u0027? Eske vwa ou ka gwonde tankou vwa pa m\u0027?",
    "Si se konsa, kanpe non! Kenbe t\u00E8t ou byen dwat! Gade tout moun nan je! Mete ch\u00E8f sou ou! F\u00E8 w\u00E8 pouvwa ou!",
    "Gade moun k\u0027ap gonfle lestonmak yo nan je. Move sou yo! Kraze kouraj yo!",
    "Wi. Gade yo nan je. F\u00E8 yo bese t\u00E8t yo! Kraze mechan yo la kote yo ye a!",
    "Mete yo tout anba t\u00E8. Mare bouch yo tout nan twou kote m\u00F2 yo ye a.",
    "L\u00E8 sa a, mwen menm, m\u0027a f\u00E8 lwanj ou, d\u00E8ske av\u00E8k pw\u00F2p f\u00F2s ou ou te rive kraze yo.",
    "Gade gwo b\u00E8t l\u00E8d yo rele Beyem\u00F2t la. Se mwen ki f\u00E8 l\u0027, menm jan se mwen ki f\u00E8 ou. Se z\u00E8b li manje tankou b\u00E8f.",
    "Tout f\u00F2s li, se nan ren l\u0027. Tout kouraj li, se nan venn vant li.",
    "Ke l\u0027 kanpe tankou yon pye s\u00E8d. Venn janm li yo f\u00E8 boul.",
    "Zo l\u0027 yo di tankou f\u00E8 tiyo. Janm li yo tankou de bout f\u00E8.",
    "Nan tout b\u00E8t mwen f\u00E8, se li ki pote premye pri. Se mwen ki kreye l\u0027 la s\u00E8lman ki ka f\u00E8 l\u0027 bat ba.",
    "Li manje z\u00E8b ki pouse sou m\u00F2n kote l\u00F2t b\u00E8t nan bwa ap pran plezi yo.",
    "Li kouche anba raje. Li kache nan mitan wozo marekay yo.",
    "Raje yo f\u00E8 lonbray pou li. Pye sikren b\u00F2 larivy\u00E8 yo ap pwoteje l\u0027.",
    "Larivy\u00E8 ap desann, sa pa di l\u0027 anyen. Larivy\u00E8 Jouden gonfle rive wot\u00E8 bouch li, li k\u00E8 p\u00F2p\u00F2z.",
    "Ki moun ki ka pete je l\u0027 pou mete men sou li? Ki moun ki ka p\u00E8se bwa nen l\u0027 ak yon fwenn bwa."
  ],
  [
    "Eske ou ka pran levyatan an nan zen? Eske ou ka mare lang li ak yon k\u00F2d?",
    "Eske ou ka pase yon bwa wozo nan nen l\u0027? Eske ou ka p\u00E8se machw\u00E8 l\u0027 ak yon gwo zen?",
    "Eske li pral mande ou: Tanpri souple, kite m\u0027 ale? Eske l\u0027ap pale dous av\u00E8 ou?",
    "Eske l\u0027ap pase kontra av\u00E8 ou pou l\u0027 s\u00E8vi ou pou tout tan?",
    "Eske ou ka mare l\u0027 tankou yon ti zwezo pou pitit fi ou yo ka jwe av\u00E8 l\u0027?",
    "Eske moun k\u0027ap f\u00E8 lap\u00E8ch yo pral f\u00E8 lajan av\u00E8 l\u0027? Eske machann yo pral koupe l\u0027 an moso pou yo vann?",
    "Eske ou ka pike tout po k\u00F2 l\u0027 ak fwenn? Eske ou ka p\u00E8se t\u00E8t li ak yon fwenn?",
    "Seye mete men ou sou li yon grenn fwa, ou p\u0027ap janm f\u00E8 sa ank\u00F2, l\u00E8 w\u0027a chonje sa l\u0027a f\u00E8 ou!",
    "Depi ou w\u00E8 levyatan an, ou p\u00E8di tout kouraj ou. Ou annik w\u00E8 l\u0027, ou tonbe at\u00E8.",
    "Si yo leve l\u0027 nan d\u00F2mi, li move. Pa gen moun ki ka kanpe devan l\u0027.",
    "Ki moun ki ka atake l\u0027 san anyen pa rive l\u0027? Pa gen moun sou lat\u00E8 ki ka f\u00E8 sa.",
    "Mwen pa bezwen di ou anyen sou pa t\u0027 janm li yo. Men, m\u0027a f\u00E8 ou konnen pa gen b\u00E8t ki gen f\u00F2s pase l\u0027.",
    "Pesonn pa janm rive dechire premye po li. Ni pesonn pa janm rive p\u00E8se karapas li.",
    "Ki moun ki janm f\u00F2se l\u0027 louvri bouch li? Dan nan bouch li, se bagay ki pou f\u00E8 moun kouri.",
    "Tout do l\u0027, se yon seri gwo kal mare yonn ak l\u00F2t. Yo di kou w\u00F2ch.",
    "Yo kole yonn ak l\u00F2t, yo f\u00E8 yon s\u00E8l. Pa gen yon ti fant nan mitan yo pou l\u00E8 pase.",
    "Yo sit\u00E8lman byen kole yonn ak l\u00F2t anyen pa ka separe yo.",
    "L\u00E8 l\u0027 est\u00E8nen, limy\u00E8 f\u00E8 yan-yan. Je l\u0027 klere tankou sol\u00E8y l\u00E8 l\u0027ap leve.",
    "Flanm dife ap soti nan bouch li. Tens\u00E8l dife ap vole soti ladan l\u0027.",
    "Lafimen ap soti nan tout twou nen l\u0027 tankou nan yon chody\u00E8 k\u0027ap bouyi sou dife.",
    "Souf li ta ka limen bwa dife. Flanm dife ap soti nan bouch li.",
    "Se nan kou li tout f\u00F2s li ye. Depi moun w\u00E8 l\u0027, k\u00E8 yo kase.",
    "Po li f\u00E8 kal kal sou tout k\u00F2 li. Yo kole yonn ak l\u00F2t. Yo di kou w\u00F2ch.",
    "K\u00E8 li di kou w\u00F2ch, li pa p\u00E8 anyen. Li f\u00E8m kou w\u00F2l moulen.",
    "L\u00E8 li leve kanpe, ata gwon\u00E8g yo p\u00E8. Yo kouri san gad d\u00E8y\u00E8.",
    "Pa gen nepe ki ka blese l\u0027. Ni fwenn, ni lans, ni fl\u00E8ch pa ka f\u00E8 l\u0027 anyen.",
    "Pou li, nenp\u00F2t bout f\u00E8 lej\u00E8 kou pay, nenp\u00F2t bout asye mou tankou bannann mi.",
    "Pa gen kout fl\u00E8ch ki pou f\u00E8 l\u0027 kouri. W\u00F2ch fistibal, se boul koton pou li.",
    "Yon baton f\u00E8 se yon bwa mayi pou li. Li ri l\u00E8 yo voye lans sou li.",
    "Anba vant li graj graj tankou moso kannari kraze. Kote li pase nan labou a, li make l\u0027 tankou machin k\u0027ap kraze boul t\u00E8 nan jaden.",
    "L\u00E8 l\u0027 plonje, li boulv\u00E8se fon lanm\u00E8 a, se tankou dlo nan chody\u00E8 k\u0027ap bouyi sou dife. Li f\u00E8 l\u0027 bouyi tankou dlo nan veso y\u0027ap boule od\u00E8.",
    "L\u00E8 l\u0027ap naje, li kite nan dlo a yon chemen ki klere nan sol\u00E8y la. Li f\u00E8 tout lanm\u00E8 a kimen.",
    "Pa gen b\u00E8t tankou l\u0027 sou lat\u00E8. Bondye kreye l\u0027 pou l\u0027 pa janm p\u00E8 anyen.",
    "Li gade b\u00E8t ki pi few\u00F2s yo nan je. Se li ki wa tout b\u00E8t sovaj yo."
  ],
  [
    "Men sa J\u00F2b reponn Sey\u00E8 a:",
    "-Mwen konnen, Sey\u00E8, ou gen tout pouvwa. W\u0027ap f\u00E8 tou sa ou mete nan t\u00E8t ou pou ou f\u00E8.",
    "Ou mande kisa mwen ye menm pou m\u0027ap poze keksyon sou plan travay ou, ak yon bann diskou ki pa vle di anyen. Mwen te louvri bouch mwen pale sou sa m\u0027 pa konprann, sou b\u00E8l bagay ki tw\u00F2 f\u00F2 pou mwen.",
    "Ou te mande m\u0027 pou m\u0027 koute sa w\u0027ap di m\u0027, pou m\u0027 pare pou m\u0027 reponn ou.",
    "Sa m\u0027 te konn sou ou a, se sa l\u00F2t moun te di m\u0027 ase. Koulye a, mwen w\u00E8 ou ak je mwen.",
    "Se konsa, mwen wete tou sa mwen te di. Mwen kouche sou sann ak nan pousy\u00E8, m\u0027ap mande padon.",
    "L\u00E8 Sey\u00E8 a fin pale konsa ak J\u00F2b, li pale ak Elifaz, moun lavil Teman an. Li di l\u0027 konsa: -Mwen te fache sou ou ak sou de zanmi ou yo, paske sa nou di sou mwen an pa vre menm. Nou pa t\u0027 pale tankou J\u00F2b, s\u00E8vit\u00E8 m\u0027 lan.",
    "At\u00F2kile, men sa pou nou f\u00E8: Pran s\u00E8t towo b\u00E8f ak s\u00E8t belye mouton. Al jwenn J\u00F2b ak yo. N\u0027a ofri yo pou nou, n\u0027a boule yo n\u00E8t. J\u00F2b li menm va lapriy\u00E8 pou nou. M\u0027a reponn li. Konsa, m\u0027a f\u00E8 pa nou. Mwen p\u0027ap pini nou deske nou pa t\u0027 pale byen sou mwen, jan J\u00F2b, s\u00E8vit\u00E8 m\u0027 lan, te f\u00E8 l\u0027 la.",
    "Elifaz, moun lavil Teman an, Bildad, moun lavil Chwa a, ak Sofa, moun lavil Naama a, al f\u00E8 tou sa Sey\u00E8 a te di yo f\u00E8 a. Sey\u00E8 a f\u00E8 tou sa J\u00F2b te mande l\u0027 nan lapriy\u00E8 a.",
    "Apre J\u00F2b te fin lapriy\u00E8 pou twa zanmi l\u0027 yo, Sey\u00E8 a mete l\u0027 kanpe ank\u00F2. Tout zaf\u00E8 l\u0027 vin mache byen ank\u00F2. L\u00E8fini, Sey\u00E8 a ba li de fwa laval\u00E8 tou sa li te genyen anvan an.",
    "Tout fr\u00E8 ak s\u00E8 l\u0027 yo ansanm ak tout ansyen zanmi l\u0027 yo vin w\u00E8 li. Yo f\u00E8 f\u00E8t av\u00E8 l\u0027 lakay li. Yo f\u00E8 l\u0027 konnen jan sa te f\u00E8 k\u00E8 yo mal pou li pou tout mal\u00E8 sa yo Sey\u00E8 a te voye sou li. Yo f\u00E8 l\u0027 pran kouraj. Yo chak yo f\u00E8 l\u0027 kado yon py\u00E8s ajan ak yon bag l\u00F2.",
    "Apre sa, Sey\u00E8 a te beni J\u00F2b plis pase jan li te f\u00E8 l\u0027 anvan an. J\u00F2b te vin genyen kat\u00F2zmil (14.000) mouton, simil (6.000) chamo, demil (2.000) t\u00E8t b\u00E8f ak mil (1000) manman bourik.",
    "Li f\u00E8 s\u00E8t pitit gason ak twa pitit fi.",
    "Li rele pi gran pitit fi a Jemina, dezy\u00E8m lan Kesya, twazy\u00E8m lan Ker\u00E8n apouk.",
    "Nan tout peyi a pa t\u0027 gen pi b\u00E8l fanm pase twa pitit fi J\u00F2b yo. Papa a te ba yo chak yon p\u00F2syon nan byen l\u0027 yo ansanm ak fr\u00E8 yo.",
    "Apre sa, J\u00F2b viv jouk li rive gen sankarantan sou t\u00E8t li. Li w\u00E8 pitit pitit li yo ak pitit pitit pitit li yo, jouk rive sou kat jenerasyon.",
    "L\u00E8 li mouri, li te fin vye granmoun, li te viv kont li."
  ]
]