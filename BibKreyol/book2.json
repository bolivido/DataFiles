[
  [
    "Sey\u00E8 a rete nan Tant Randevou a, li rele Moyiz, li di l\u0027 konsa:",
    "-W\u0027a pale ak moun p\u00E8p Izray\u00E8l yo, w\u0027a di yo: L\u00E8 yon moun vle f\u00E8 Sey\u00E8 a yon ofrann, si se yon b\u00E8t li vle ofri, l\u0027a ofri yon b\u00E8f osinon yon kabrit ou ank\u00F2 yon mouton l\u0027a pran nan b\u00E8t li yo.",
    "Si se yon gwo b\u00E8t li vle ofri pou yo boule pou Sey\u00E8 a, l\u0027a mennen yon towo b\u00E8f ki pa gen ankenn enfimite. L\u0027a vin av\u00E8 l\u0027 jouk devan p\u00F2t Tant Randevou a pou Sey\u00E8 a ka asepte l\u0027.",
    "L\u0027a mete men l\u0027 sou t\u00E8t b\u00E8t l\u0027ap ofri a pou Bondye ka asepte l\u0027 tankou yon ofrann l\u0027ap f\u00E8 pou mande Bondye f\u00E8 li gras.",
    "L\u0027a touye towo a la devan Sey\u00E8 a. Apre sa, pr\u00E8t yo, pitit Arawon yo, va pran san an pou yo ofri l\u0027 bay Sey\u00E8 a. L\u00E8fini, y\u0027a voye san an sou kat b\u00F2 lot\u00E8l ki toupre p\u00F2t Tant Randevou a.",
    "Apre sa, y\u0027a k\u00F2che towo a, y\u0027a koupe l\u0027 an moso.",
    "Pr\u00E8t yo, pitit Arawon, pr\u00E8t la, va limen dife sou lot\u00E8l la, y\u0027a mete bwa nan dife a.",
    "Apre sa, pr\u00E8t yo, pitit Arawon yo, va mete moso vyann yo ansanm ak t\u00E8t la ak moso gr\u00E8s yo sou dife ki sou lot\u00E8l la.",
    "Moun k\u0027ap f\u00E8 ofrann lan va lave tripay yo ak pye d\u00E8y\u00E8 yo nan dlo. L\u00E8fini, pr\u00E8t yo va ofri yo bay Sey\u00E8 a. Konsa y\u0027a boule tout ofrann lan n\u00E8t sou lot\u00E8l la. Se sa yo rele yon ofrann b\u00E8t ou boule pou Sey\u00E8 a, yon ofrann ou boule n\u00E8t nan dife epi k\u0027ap f\u00E8 Sey\u00E8 a plezi ak bon sant li.",
    "Si se yon ti b\u00E8t moun lan vle ofri pou boule n\u00E8t pou Sey\u00E8 a, l\u0027a ofri yon ti bouk kabrit osinon yon belye mouton ki pa gen ankenn enfimite.",
    "L\u0027a touye l\u0027 sou b\u00F2 n\u00F2 lot\u00E8l la, devan Sey\u00E8 a. Apre sa, pr\u00E8t yo, pitit Arawon yo, va voye san an sou kat b\u00F2 lot\u00E8l la.",
    "L\u00E8fini, nonm lan va koupe l\u0027 an moso. Pr\u00E8t yo va mete tout moso yo ansanm ak t\u00E8t la ak moso gr\u00E8s yo sou dife ki sou lot\u00E8l la.",
    "Moun k\u0027ap f\u00E8 ofrann lan va lave tripay yo ak pye d\u00E8y\u00E8 yo nan dlo. Apre sa, pr\u00E8t yo va ofri yo bay Sey\u00E8 a. Konsa l\u0027a boule tout ofrann lan n\u00E8t sou lot\u00E8l la. Se sa yo rele yon ofrann b\u00E8t ou boule pou Sey\u00E8 a, yon ofrann ou boule n\u00E8t nan dife epi k\u0027ap f\u00E8 Sey\u00E8 a plezi ak bon sant li.",
    "Si se zwazo nonm lan ap ofri pou yo boule pou Sey\u00E8 a, se va toutr\u00E8l osinon pijon.",
    "Pr\u00E8t la va pran zwazo a, l\u0027a pote l\u0027 b\u00F2 lot\u00E8l la, l\u0027a peze b\u00E8k li, l\u0027a t\u00F2de kou l\u0027 pou l\u0027 touye l\u0027. Y\u0027a boule t\u00E8t la sou lot\u00E8l la, y\u0027a f\u00E8 san li koule sou kat b\u00F2 lot\u00E8l la.",
    "L\u0027a rache fal zwazo a ak tout plim li sou li. L\u0027a jete l\u0027 b\u00F2 lot\u00E8l la, sou b\u00F2 sol\u00E8y leve, kote yo mete sann dife a.",
    "Apre sa, l\u0027a bay yon kout kouto nan mitan de z\u00E8l yo, l\u0027a kenbe z\u00E8l yo, l\u0027a louvri k\u00F2 zwazo a ande san li pa detache z\u00E8l yo. L\u00E8fini, pr\u00E8t la va boule l\u0027 n\u00E8t sou dife ki sou lot\u00E8l la. Se sa yo rele yon ofrann b\u00E8t yo boule pou Sey\u00E8 a, yon ofrann ou boule n\u00E8t nan dife epi k\u0027ap f\u00E8 Sey\u00E8 a plezi ak bon sant li."
  ],
  [
    "L\u00E8 yon moun vle f\u00E8 yon ofrann f\u00E8t ak grenn ki soti nan jaden yo bay Sey\u00E8 a, se pou l\u0027 f\u00E8 farin ak grenn yo anvan. Apre sa, l\u0027a vide ti gout lwil oliv sou li, epi l\u0027a mete lansan sou li tou.",
    "L\u00E8fini, l\u0027a pote l\u0027 bay pr\u00E8t yo, pitit Arawon yo. Yonn nan pr\u00E8t yo va pran yon ponyen nan farin melanje ak lwil la ansanm ak tout lansan an, l\u0027a boule l\u0027 n\u00E8t sou lot\u00E8l la, pou Sey\u00E8 a pa janm bliye nonm ki f\u00E8 ofrann lan. Se sa yo rele yon ofrann yo boule n\u00E8t nan dife epi k\u0027ap f\u00E8 Sey\u00E8 a plezi ak bon sant li.",
    "R\u00E8s ofrann lan va rete pou Arawon ansanm ak pitit gason l\u0027 yo. R\u00E8s ofrann sa a apa n\u00E8t pou Sey\u00E8 a, paske se nan manje yo ofri pou boule pou Sey\u00E8 a li soti.",
    "L\u00E8 w\u0027ap ofri yon pen kwit nan fou, se pou ou f\u00E8 l\u0027 ak farin lan san ou pa mete ledven ladan l\u0027. Se ka gwo pen pw\u00E8s f\u00E8t ak farin bat ak lwil oliv, ou ank\u00F2 ti biswit plat wouze ak lwil oliv.",
    "L\u00E8 w\u0027ap ofri yon pen kwit sou platin, w\u0027a f\u00E8 l\u0027 ak farin ble bat ak lwil oliv, men san ledven ladan l\u0027.",
    "W\u0027a koupe l\u0027 an ti moso, epi w\u0027a vide lwil sou li. Se konsa w\u0027a ofri l\u0027 bay Sey\u00E8 a.",
    "L\u00E8 w\u0027ap ofri yon pen kwit nan chody\u00E8, w\u0027a f\u00E8 l\u0027 ak farin melanje ak lwil oliv.",
    "W\u0027a f\u00E8 yon ofrann av\u00E8 l\u0027 bay Sey\u00E8 a. W\u0027a pote l\u0027 bay pr\u00E8t la ki va mete l\u0027 sou lot\u00E8l la.",
    "Pr\u00E8t la va pran yon moso nan ofrann lan ki va s\u00E8vi pou Sey\u00E8 a pa janm bliye moun ki f\u00E8 ofrann lan, l\u0027a boule l\u0027 sou lot\u00E8l la. Se sa yo rele yon ofrann manje yo boule nan dife epi k\u0027ap f\u00E8 Sey\u00E8 a plezi ak bon sant li.",
    "R\u00E8s ofrann lan va rete pou Arawon ansanm ak pitit gason l\u0027 yo. R\u00E8s ofrann sa a apa n\u00E8t pou Sey\u00E8 a, paske yo pran l\u0027 nan manje yo ofri pou boule pou Sey\u00E8 a.",
    "Piga ou janm ofri bay Sey\u00E8 a ofrann manje ki gen ledven ladan l\u0027. Piga ou janm s\u00E8vi ni ak ledven, ni ak siwo my\u00E8l nan ofrann w\u0027ap boule nan dife pou Sey\u00E8 a.",
    "W\u0027a ofri ledven ak siwo my\u00E8l f\u00E8 Sey\u00E8 a kado tankou ofrann premye donn nan jaden nou. Men, piga ou boule yo sou lot\u00E8l la, tankou ofrann ki pou f\u00E8 Sey\u00E8 a plezi ak bon sant yo.",
    "W\u0027a simen s\u00E8l sou tout ofrann w\u0027ap f\u00E8, paske s\u00E8l la se pou f\u00E8 ou chonje kontra Bondye te pase av\u00E8 ou la. Wi, se pou nou mete s\u00E8l sou tou sa n\u0027ap ofri.",
    "L\u00E8 w\u0027ap ofri bay Sey\u00E8 a premye grenn ki bon yo, w\u0027a ofri grenn griye nan dife ak farin ble.",
    "W\u0027a mete lwil oliv sou li ansanm ak lansan. Se konsa w\u0027a ofri l\u0027 bay Sey\u00E8 a.",
    "Pr\u00E8t la va pran ti gout nan ofrann manje a ak nan lwil la, l\u0027a boule l\u0027 ansanm ak tout lansan an. Se sa yo rele yon ofrann manje yo boule nan dife pou Sey\u00E8 a."
  ],
  [
    "L\u00E8 yon moun vle ofri b\u00E8t pou di Bondye m\u00E8si, si se yon gwo b\u00E8t l\u0027ap ofri, l\u0027a bay yon towo b\u00E8f osinon yon vach ki pa gen ankenn enfimite.",
    "L\u0027a mete men l\u0027 sou t\u00E8t b\u00E8t l\u0027ap ofri a, l\u0027a touye l\u0027 devan p\u00F2t Tant Randevou a. Pr\u00E8t yo, pitit Arawon yo, va voye san an sou kat b\u00F2 lot\u00E8l la.",
    "Nan b\u00E8t yo ofri a, l\u0027a pran pati sa yo: gr\u00E8s ki vlope tripay la,",
    "de wonyon yo ak tout gr\u00E8s ki sou yo a, ansanm ak mas gr\u00E8s ki sou fwa a, l\u0027a boule yo tout nan dife pou Sey\u00E8 a.",
    "Pitit Arawon yo va boule tou sa sou lot\u00E8l la ansanm ak ofrann boule ki te deja sou bwa dife a. Se sa yo rele yon ofrann yo boule n\u00E8t nan dife k\u0027ap f\u00E8 Sey\u00E8 a plezi ak bon sant li.",
    "Si se yon ti b\u00E8t moun lan vle ofri, l\u0027a bay yon mouton osinon yon kabrit, bouk ou fenm\u00E8l, men ki pa gen ankenn enfimite.",
    "Si se yon ti mouton l\u0027ap ofri bay Sey\u00E8 a, l\u0027a mennen l\u0027 devan lot\u00E8l Sey\u00E8 a,",
    "l\u0027a mete men l\u0027 sou t\u00E8t b\u00E8t l\u0027ap ofri a, l\u0027a touye l\u0027 la devan p\u00F2t Tant Randevou a. Apre sa, pitit Arawon yo va voye san an sou kat b\u00F2 lot\u00E8l la.",
    "Nan b\u00E8t yo ofri a, l\u0027a pran pati sa yo: gr\u00E8s la, ke y\u0027a koupe ra koupyon an, gr\u00E8s ki vlope tripay la,",
    "de wonyon yo ak tout gr\u00E8s ki sou yo a, ansanm ak mas gr\u00E8s ki sou fwa a, l\u0027a boule yo nan dife pou Sey\u00E8 a.",
    "Pr\u00E8t la va boule tou sa sou lot\u00E8l la. Se konsa y\u0027a s\u00E8vi pou f\u00E8 yon ofrann boule n\u00E8t pou Sey\u00E8 a.",
    "Si se yon kabrit li vle ofri, l\u0027a mennen l\u0027 devan lot\u00E8l Sey\u00E8 a.",
    "L\u0027a mete men l\u0027 sou t\u00E8t li, l\u0027a touye l\u0027 la devan Tant Randevou a. L\u00E8fini, pitit Arawon yo va voye san an sou kat b\u00F2 lot\u00E8l la.",
    "L\u0027a pran pati sa yo: gr\u00E8s ki vlope tripay la,",
    "de wonyon yo ak tout gr\u00E8s ki sou yo a, ansanm ak mas gr\u00E8s ki sou fwa a, l\u0027a boule yo nan dife pou Sey\u00E8 a.",
    "Pr\u00E8t la va boule tou sa sou lot\u00E8l la. Tout gr\u00E8s la se pou Sey\u00E8 a li ye. Se yon ofrann ou boule n\u00E8t nan dife epi k\u0027ap f\u00E8 Sey\u00E8 a plezi ak bon sant li.",
    "Piga nou janm manje ni gr\u00E8s ni san. Sa se yon regleman pou nou swiv, de pitit an pitit, kote nou pase."
  ],
  [
    "Sey\u00E8 a pale ak Moyiz, li di l\u0027 konsa:",
    "-Men sa pou ou di moun p\u00E8p Izray\u00E8l yo: Si yon moun f\u00E8 yon peche san li pa konnen, si li pa swiv l\u00F2d Sey\u00E8 a bay epi li f\u00E8 sa l\u0027 pa t\u0027 dwe f\u00E8, men sa pou yo f\u00E8 l\u0027:",
    "Si se granpr\u00E8t la ki f\u00E8 yon peche konsa epi ki lak\u00F2z tout p\u00E8p la ap sibi chatiman, granpr\u00E8t la va mennen yon ti towo b\u00E8f san ankenn enfimite, l\u0027a ofri l\u0027 bay Sey\u00E8 a pou peche l\u0027 la.",
    "L\u0027a mennen towo a devan p\u00F2t Tant Randevou a, l\u0027a mete men l\u0027 sou t\u00E8t towo a, epi l\u0027a touye l\u0027 la devan Sey\u00E8 a.",
    "Apre sa, granpr\u00E8t la va pran ti gout nan san towo a, l\u0027a pote l\u0027 anba Tant Randevou a,",
    "l\u0027a tranpe dw\u00E8t li nan san an, epi l\u0027a voye san an s\u00E8t fwa devan rido kote ki apa pou Sey\u00E8 a.",
    "Apre sa, l\u0027a pran ti gout nan san an, l\u0027a mete l\u0027 sou kat k\u00F2n lot\u00E8l lansan an ki anndan Tant Randevou a. L\u0027a vide r\u00E8s san an nan pye lot\u00E8l kote yo boule b\u00E8t yo ofri yo, ki b\u00F2 p\u00F2t kote yo antre nan tant lan.",
    "Apre sa, l\u0027a wete tout gr\u00E8s ki nan towo yo te ofri pou peche a. Y\u0027a wete tout gr\u00E8s ki vlope tripay la,",
    "de wonyon yo ak tout gr\u00E8s ki sou yo a, ansanm ak mas gr\u00E8s ki sou fwa a.",
    "L\u0027a wete yo menm jan yo f\u00E8 sa l\u00E8 y\u0027ap f\u00E8 ofrann b\u00E8t pou di Bondye m\u00E8si. Pr\u00E8t la va boule tout gr\u00E8s la sou lot\u00E8l ki la pou boule kalite ofrann b\u00E8t sa yo.",
    "Men, l\u0027a pran po towo a ansanm ak tout vyann lan, t\u00E8t la, pye yo, tout tripay la av\u00E8k tout poupou a ladan l\u0027.",
    "Wi, l\u0027a pran tout r\u00E8s towo a, l\u0027a f\u00E8 yo pote l\u0027 andey\u00F2 limit kote yo rete a. L\u00E8 y\u0027a rive kote ki rez\u00E8ve pou jete sann lot\u00E8l yo, y\u0027a f\u00E8 yon dife bwa, y\u0027a boule r\u00E8s towo a sou li. Wi, kote yo jete sann dife a, se la pou yo boule vyann towo a.",
    "Si se tout p\u00E8p Izray\u00E8l la ki f\u00E8 peche san yo pa f\u00E8 espre, si yo ant\u00F2 devan Bondye paske, san yo pa konnen, yo f\u00E8 yon bagay Sey\u00E8 a te ba yo l\u00F2d pou yo pa f\u00E8,",
    "l\u00E8 y\u0027a vin w\u00E8 yo te f\u00E8 yon peche, y\u0027a mennen yon jenn towo, y\u0027a ofri l\u0027 bay Bondye pou l\u0027 ka wete peche yo a. Y\u0027a mennen l\u0027 devan Tant Randevou a.",
    "L\u00E8 y\u0027a rive la, ch\u00E8f fanmi p\u00E8p Izray\u00E8l yo va mete men yo sou t\u00E8t towo a, epi y\u0027a touye l\u0027 la devan lot\u00E8l Sey\u00E8 a.",
    "Granpr\u00E8t la va pran ti gout nan san towo a, l\u0027a pote l\u0027 anndan Tant Randevou a.",
    "L\u0027a tranpe dw\u00E8t li nan san an s\u00E8t fwa, l\u0027a voye l\u0027 s\u00E8t fwa sou devan rido kote ki apa pou Sey\u00E8 a.",
    "Apre sa, l\u0027a pran ti gout nan san an, l\u0027a mete l\u0027 sou kat k\u00F2n lot\u00E8l ki devan Sey\u00E8 a, anndan Tant Randevou a. L\u0027a vide r\u00E8s san an nan pye lot\u00E8l kote yo boule b\u00E8t yo ofri yo, lot\u00E8l ki b\u00F2 p\u00F2t kote yo antre nan tant lan.",
    "Apre sa, l\u0027a pran tout gr\u00E8s towo a, l\u0027a boule l\u0027 sou lot\u00E8l la.",
    "Menm sa li gen pou l\u0027 f\u00E8 pou towo li ta ofri pou pw\u00F2p peche li f\u00E8, l\u0027a f\u00E8 l\u0027 pou towo sa a tou. Konsa, pr\u00E8t la va f\u00E8 ofrann b\u00E8t pou peche p\u00E8p la te f\u00E8 san yo pa konnen an, epi Bondye va padonnen peche yo a.",
    "L\u00E8fini, l\u0027a pran r\u00E8s towo a, l\u0027a pote l\u0027 andey\u00F2 limit kote yo rete a, l\u0027a boule l\u0027 menm jan li gen pou l\u0027 boule towo li ta ofri pou pw\u00F2p peche li f\u00E8. Se sa yo rele ofrann b\u00E8t yo f\u00E8 pou wete peche tout p\u00E8p la te f\u00E8 san li pa konnen.",
    "Si se yon ch\u00E8f ki f\u00E8 peche, ki rive ant\u00F2 devan Bondye li a paske, san li pa f\u00E8 espre, li pa swiv yonn nan l\u00F2d Sey\u00E8 a te bay la,",
    "rive li rive konnen sa l\u0027 f\u00E8 a pa bon, se pou l\u0027 mennen yon ti bouk kabrit ki pa gen ankenn enfimite, l\u0027a ofri l\u0027 pou yo touye l\u0027 bay Sey\u00E8 a.",
    "L\u0027a mete men l\u0027 sou t\u00E8t kabrit la, l\u0027a touye l\u0027 sou b\u00F2 n\u00F2 lot\u00E8l la, kote yo konn touye b\u00E8t yo ofri pou boule n\u00E8t pou Sey\u00E8 a. Se sa yo rele yon ofrann b\u00E8t pou wete peche moun f\u00E8 san yo pa konnen.",
    "Pr\u00E8t la va tranpe dw\u00E8t li nan san b\u00E8t yo ofri pou peche a, l\u0027a mete san sou kat k\u00F2n lot\u00E8l kote yo boule b\u00E8t yo ofri bay Bondye yo, l\u0027a vide r\u00E8s san an nan pye lot\u00E8l la.",
    "Apre sa, l\u0027a boule tout gr\u00E8s la sou lot\u00E8l la, menm jan yo f\u00E8 l\u0027 pou gr\u00E8s b\u00E8t yo ofri pou di Bondye m\u00E8si a. Se konsa pr\u00E8t la va f\u00E8 ofrann b\u00E8t pou wete peche ch\u00E8f la te f\u00E8 san li pa konnen an, epi Bondye va padonnen l\u0027 sa.",
    "Si se nenp\u00F2t l\u00F2t moun nan p\u00E8p la ki f\u00E8 peche san li pa f\u00E8 espre, ki vle di li ant\u00F2 paske li f\u00E8 yon bagay Sey\u00E8 a te bay l\u00F2d pa f\u00E8 men li f\u00E8 l\u0027 san l\u0027 pa konnen,",
    "rive moun sa a rive konnen sa l\u0027 f\u00E8 a pa bon, se pou l\u0027 mennen yon fenm\u00E8l kabrit ki pa gen ankenn enfimite, l\u0027a ofri l\u0027 pou yo touye l\u0027 bay Sey\u00E8 a pou peche li a.",
    "L\u0027a mete men l\u0027 sou t\u00E8t kabrit la, l\u0027a touye l\u0027 sou b\u00F2 n\u00F2 lot\u00E8l la, kote yo konn touye b\u00E8t yo ofri pou boule n\u00E8t pou Sey\u00E8 a.",
    "Pr\u00E8t la va tranpe dw\u00E8t li nan san b\u00E8t yo ofri a, l\u0027a mete san sou kat k\u00F2n lot\u00E8l kote yo boule b\u00E8t yo ofri bay Bondye yo, l\u0027a vide r\u00E8s san an nan pye lot\u00E8l la.",
    "L\u00E8fini, l\u0027a wete tout gr\u00E8s la, menm jan yo f\u00E8 l\u0027 pou b\u00E8t yo ofri pou di Bondye m\u00E8si a, y\u0027a boule l\u0027 sou lot\u00E8l la pou f\u00E8 Bondye plezi ak bon sant li. Se konsa pr\u00E8t la va f\u00E8 ofrann b\u00E8t pou wete peche moun lan te f\u00E8 san li pa t\u0027 konnen an, epi Bondye va padonnen l\u0027 sa.",
    "Si se yon ti mouton moun lan ap ofri pou wete peche li f\u00E8 a, se yon ti fenm\u00E8l ki pa gen ankenn enfimite pou l\u0027 mennen.",
    "L\u0027a mete men l\u0027 sou t\u00E8t b\u00E8t li ofri pou wete peche li a, l\u0027a touye l\u0027 sou b\u00F2 n\u00F2 lot\u00E8l la, kote yo konn touye b\u00E8t yo ofri pou boule n\u00E8t pou Sey\u00E8 a.",
    "Pr\u00E8t la va tranpe dw\u00E8t li nan san b\u00E8t yo ofri a, l\u0027a mete san sou kat k\u00F2n lot\u00E8l kote yo boule b\u00E8t yo ofri bay Bondye yo, epi l\u0027a vide r\u00E8s san an nan pye lot\u00E8l la.",
    "Apre sa, l\u0027a wete tout gr\u00E8s la, menm jan yo f\u00E8 l\u0027 pou mouton yo ofri pou di Bondye m\u00E8si a, l\u0027a boule l\u0027 sou lot\u00E8l la ansanm ak l\u00F2t ofrann y\u0027ap boule pou Sey\u00E8 a. Se konsa pr\u00E8t la va f\u00E8 ofrann b\u00E8t pou wete peche moun lan te f\u00E8 san l\u0027 pa t\u0027 konnen an, epi Bondye va padonnen l\u0027 sa."
  ],
  [
    "Men nan ki sikonstans pou yo f\u00E8 ofrann b\u00E8t pou peche moun f\u00E8 san yo pa konnen: Si yon moun fin f\u00E8 s\u00E8man nan tribinal pou l\u0027 di sa ki pase epi li refize pale sa l\u0027 te w\u00E8 ou ank\u00F2 sa li vin konnen, li gen pou l\u0027 peye pou sa li f\u00E8 a.",
    "Si yon moun rive manyen, san li pa konnen, yon bagay moun k\u0027ap s\u00E8vi Bondye pa gen dwa manyen, tankou kadav yon b\u00E8t ki pa bon pou moun k\u0027ap s\u00E8vi Bondye, li te m\u00E8t yon b\u00E8t nan bwa, li te m\u00E8t yon b\u00E8t kay, li te m\u00E8t yon b\u00E8t k\u0027ap trennen sou vant, l\u00E8 l\u0027 rive konnen sa l\u0027 f\u00E8 a, li menm tou li pa nan kondisyon pou f\u00E8 s\u00E8vis pou Bondye, epi li ant\u00F2 pou sa l\u0027 f\u00E8 a.",
    "Si, san li pa konnen, li rive manyen yon nonm ki pa nan kondisyon pou f\u00E8 s\u00E8vis pou Bondye, nenp\u00F2t ki jan moun lan te ka rive nan eta sa a, l\u00E8 pita li vin konnen sa l\u0027 f\u00E8 a, li ant\u00F2 pou sa l\u0027 f\u00E8 a.",
    "Si yon moun kite bouch li mennen l\u0027, epi li s\u00E8mante, li di l\u0027ap f\u00E8 yon bagay, se ka yon move bagay osinon yon bon bagay, l\u00E8 l\u0027 vin rekon\u00E8t sa, se pou l\u0027 peye sa l\u0027 f\u00E8 a.",
    "L\u00E8 yon moun rive ant\u00F2 paske li f\u00E8 yonn nan bagay sa yo, se pou l\u0027 rekon\u00E8t devan tout moun sa l\u0027 f\u00E8 a mal.",
    "Apre sa, l\u0027a peye pou peche li f\u00E8 a, l\u0027a pran yon fenm\u00E8l nan mouton pa l\u0027 yo, osinon nan kabrit li yo, l\u0027a ofri l\u0027 bay Sey\u00E8 a pou peche li te f\u00E8 a. Pr\u00E8t la va f\u00E8 ofrann b\u00E8t pou wete peche nonm lan.",
    "Men, si nonm lan pa ka bay yon mouton osinon yon kabrit, l\u0027a pote yon p\u00E8 toutr\u00E8l osinon yon p\u00E8 pijon pou peye pou peche a. L\u0027a ofri yo bay Sey\u00E8 a, yonn pou yo touye pou peche a, l\u00F2t la pou yo boule n\u00E8t sou lot\u00E8l la.",
    "L\u0027a pote yo bay pr\u00E8t la. Pr\u00E8t la menm va ofri zwazo pou peche a anvan. L\u0027a kase kou zwazo a, san li pa separe t\u00E8t la ak r\u00E8s k\u00F2 a.",
    "L\u0027a voye ti gout nan san an b\u00F2 lot\u00E8l la. Epi l\u0027a vide r\u00E8s san an nan pye lot\u00E8l la. Se va yon ofrann b\u00E8t yo touye pou wete peche a.",
    "Apre sa, l\u0027a ofri dezy\u00E8m zwazo a, l\u0027a boule l\u0027 dapre regleman yo. Se konsa pr\u00E8t la va f\u00E8 ofrann b\u00E8t pou wete peche moun lan te f\u00E8 a, epi Bondye va padonnen l\u0027 sa l\u0027 te f\u00E8 a.",
    "Si moun lan pa ka bay de toutr\u00E8l osinon de pijon pou peye pou peche li f\u00E8 a, l\u0027a pote de liv bon farin. Li p\u0027ap bezwen mete ni lwil oliv ni lansan sou li, paske se yon ofrann pou wete peche l\u0027ap f\u00E8.",
    "L\u0027a pote l\u0027 bay pr\u00E8t la, pr\u00E8t la va pran yon ponyen nan farin lan ki va s\u00E8vi pou Sey\u00E8 a pa janm bliye moun ki f\u00E8 ofrann lan. L\u0027a ofri l\u0027 bay Sey\u00E8 a, l\u0027a boule l\u0027 sou lot\u00E8l la tankou yon ofrann yo boule b\u00E8t pou Sey\u00E8 a. Se va yon ofrann yo f\u00E8 pou wete peche a.",
    "Se konsa, pr\u00E8t la va f\u00E8 ofrann pou wete peche moun lan te f\u00E8 a, Bondye va padonnen l\u0027 sa l\u0027 te f\u00E8 a. R\u00E8s farin lan va rete pou pr\u00E8t la, tankou l\u00E8 y\u0027ap f\u00E8 ofrann manje.",
    "Sey\u00E8 a pale ak Moyiz, li di l\u0027 konsa:",
    "-Si yon moun f\u00E8 yon peche san li pa f\u00E8 espre, si li f\u00E8 sa li pa t\u0027 dwe f\u00E8, tankou l\u00E8 li bliye bay sa li te dwe bay pou Sey\u00E8 a, l\u0027a f\u00E8 yon ofrann pou repare bagay li te f\u00E8 ki mal la. L\u0027a pran yon belye mouton nan b\u00E8t li yo, yonn ki san ankenn enfimite. Y\u0027a di konbe b\u00E8t la vo, dapre lajan yo s\u00E8vi nan kay Bondye a, epi l\u0027a ofri l\u0027 bay Sey\u00E8 a. Se sa yo rele yon ofrann pou peye pou sa yon moun f\u00E8 ki mal.",
    "Se pou l\u0027 peye tou sa li te bliye bay Sey\u00E8 a, plis vin pou san anwo li. L\u0027a pote l\u0027 bay pr\u00E8t la. Pr\u00E8t la menm va ofri bouk la, l\u0027a touye l\u0027 pou peye pou sa moun lan te f\u00E8 ki mal, epi Bondye va padonnen l\u0027 sa.",
    "Si yon moun f\u00E8 peche san l\u0027 pa konnen, si li f\u00E8 yon bagay Sey\u00E8 a te bay l\u00F2d pa f\u00E8, atout li pa t\u0027 f\u00E8 espre, li ant\u00F2. Se pou l\u0027 peye pou sa l\u0027 f\u00E8 a.",
    "L\u0027a pran yon belye nan b\u00E8t li yo, yonn ki pa gen ankenn enfimite, l\u0027a pote l\u0027 bay pr\u00E8t la. Pr\u00E8t la menm va ofri l\u0027 pou peye pou sa moun lan te f\u00E8 ki mal. Y\u0027a kalkile pri b\u00E8t la dapre sist\u00E8m lajan yo s\u00E8vi nan kay Bondye a. Pr\u00E8t la va f\u00E8 ofrann lan pou peye pou sa moun lan te f\u00E8 san l\u0027 pa t\u0027 konnen an, epi Bondye va padonnen l\u0027 sa.",
    "Se sa yo rele yon ofrann moun f\u00E8 pou peye pou sa yo f\u00E8 ki mal kont Sey\u00E8 a."
  ],
  [
    "Sey\u00E8 a pale ak Moyiz, li di l\u0027 konsa:",
    "-Si yon moun f\u00E8 peche, si li f\u00E8 bagay Sey\u00E8 a pa vle moun f\u00E8, si li bay yon moun p\u00E8p Izray\u00E8l par\u00E8y li manti sou bagay li te mete an depo lakay li, sou bagay li te ba li kenbe pou li an zanmi, ou ank\u00F2 si li v\u00F2l\u00F2 l\u0027, ou ank\u00F2 si li twonpe l\u0027,",
    "ou ank\u00F2 si li jwenn bagay l\u00F2t la te p\u00E8di epi li manti, li s\u00E8mante li pa t\u0027 jwenn li, pou tout bagay mal sa yo yon moun ka f\u00E8, se pou yo f\u00E8 yon ofrann.",
    "L\u00E8 yon moun f\u00E8 yon peche konsa, li koupab, epi se pou l\u0027 renm\u00E8t sa l\u0027 te v\u00F2l\u00F2 a, osinon lajan li te f\u00E8 sou t\u00E8t l\u00F2t la, osinon depo yo te ba l\u0027 kenbe a, ou ank\u00F2 bagay p\u00E8di li te jwenn lan,",
    "ou ank\u00F2 sa l\u0027 te s\u00E8mante li pa t\u0027 jwenn lan. Wi, se pou l\u0027 renm\u00E8t tout plis ven pou san bay m\u00E8t bagay la, jou l\u0027ap f\u00E8 ofrann pou peye pou sa l\u0027 te f\u00E8 ki mal la.",
    "Apre sa, l\u0027a pran yon belye nan b\u00E8t li yo, yonn ki san ankenn enfimite, l\u0027a mennen l\u0027 bay pr\u00E8t la ki va ofri l\u0027 bay Sey\u00E8 a pou li peye pou sa l\u0027 te f\u00E8 ki mal la. Y\u0027a kalkile pri belye a dapre sa yo gen pou yo peye pou ofrann konsa.",
    "Pr\u00E8t la va f\u00E8 ofrann lan pou li bay Sey\u00E8 a. Bondye va padonnen l\u0027 nenp\u00F2t kisa li te f\u00E8 li pa t\u0027 dwe f\u00E8.",
    "Sey\u00E8 a pale ak Moyiz, li di l\u0027 ank\u00F2:",
    "-Men l\u00F2d pou ou pase Arawon ansanm ak pitit gason l\u0027 yo. Men ki jan pou yo f\u00E8 ofrann pou yo boule n\u00E8t pou Sey\u00E8 a. Se pou ofrann lan pase tout nwit la ap boule jouk denmen maten sou lot\u00E8l la. Se pou dife sou lot\u00E8l la pa janm mouri.",
    "Nan maten, pr\u00E8t la va chanje rad sou li, l\u0027a mete yon chemiz f\u00E8t ak twal fen blan, ansanm ak yon kalson ki f\u00E8t ak menm twal la, l\u0027a wete sann ki rete apre ofrann lan fin boule n\u00E8t sou lot\u00E8l la, l\u0027a mete l\u0027 sou kote lot\u00E8l la.",
    "Apre sa, l\u0027a chanje rad ank\u00F2, l\u0027a mete rad \u00F2din\u00E8 l\u0027 sou li, l\u0027a pote sann lan kote ki rez\u00E8ve pou sa, andey\u00F2 l\u00F2t b\u00F2 limit kote moun yo rete a.",
    "F\u00F2k dife ki sou lot\u00E8l la toujou ap boule. Pa janm kite l\u0027 mouri. Chak maten pr\u00E8t la va mete bwa ladan l\u0027, epi l\u0027a ranje ofrann pou boule a sou li, epi l\u0027a boule gr\u00E8s ofrann yo f\u00E8 pou di Bondye m\u00E8si a.",
    "Se pou dife a toujou ap boule sou lot\u00E8l la. Pa janm kite l\u0027 mouri.",
    "Men regleman pou l\u00E8 n\u0027ap ofri grenn ki soti nan jaden nou. Yonn nan pitit Arawon yo va prezante grenn y\u0027ap ofri a bay Sey\u00E8 a devan lot\u00E8l la.",
    "Apre sa, l\u0027a pran yon ponyen farin nan ofrann grenn lan tou melanje ak lwil ansanm ak tout lansan an, l\u0027a boule l\u0027 sou lot\u00E8l la pou Sey\u00E8 a pa janm bliye moun ki f\u00E8 ofrann lan, ki vle di se tout yo ofri bay Sey\u00E8 a. Sant ofrann yo boule a va f\u00E8 Sey\u00E8 a plezi.",
    "Arawon ak pitit li yo va manje r\u00E8s la. Y\u0027a f\u00E8 pen san ledven av\u00E8 l\u0027, y\u0027a manje pen an yon kote apa pou Sey\u00E8 a nan lakou Tant Randevou a.",
    "Se pou yo kwit pen an san ledven. Se mwenmenm menm ki ba yo p\u00F2syon pa yo nan ofrann y\u0027ap boule n\u00E8t pou mwen an. Se yon bagay ki apa n\u00E8t pou mwen, tankou yon ofrann yo f\u00E8 pou peche yo ak ofrann yo f\u00E8 pou peye pou sa yo te f\u00E8 ki mal.",
    "Nenp\u00F2t gason nan branch fanmi Arawon an ka manje l\u0027. Sa se yon prensip k\u0027ap la pou tout tan. Se va p\u00F2syon pa yo nan ofrann grenn y\u0027ap boule pou Sey\u00E8 a. Si l\u00F2t moun manyen yon ofrann grenn yo mete apa pou Sey\u00E8 a, mal\u00E8 va rive l\u0027 pout\u00E8t sa.",
    "Apre sa, Sey\u00E8 a pale ak Moyiz, li di l\u0027 ank\u00F2:",
    "-Men ofrann Arawon ak pitit gason l\u0027 yo va f\u00E8 pou Sey\u00E8 a jou y\u0027ap mete yo apa pou s\u00E8vis Bondye a. Jou sa a, y\u0027a pote yon liv farin menm kantite ak sa yo ofri chak jou a, y\u0027a ofri mwatye ladan l\u0027 nan maten, l\u00F2t mwatye a nan asw\u00E8.",
    "Y\u0027a melanje lwil ladan l\u0027, y\u0027a kwit li sou griy. Apre sa, y\u0027a kraze l\u0027 an ti moso tankou l\u00E8 y\u0027ap f\u00E8 ofrann grenn ki soti nan jaden yo, y\u0027a ofri l\u0027 bay Sey\u00E8 a. Sant ofrann yo boule a va moute, l\u0027a f\u00E8 Sey\u00E8 a plezi.",
    "Se yon l\u00F2d ki la pou tout tan. Se pou pitit Arawon y\u0027a mete apa pou ranplase Arawon an toujou f\u00E8 ofrann sa a bay Sey\u00E8 a. Y\u0027a boule ofrann lan n\u00E8t, y\u0027a ofri l\u0027 bay Sey\u00E8 a.",
    "L\u00E8 yon pr\u00E8t ap f\u00E8 yon ofrann grenn pou t\u00E8t pa l\u0027, se pou yo boule tout n\u00E8t nan dife. Yo pa f\u00E8t pou yo manje anyen ladan l\u0027.",
    "Sey\u00E8 a pale ak Moyiz, li di l\u0027:",
    "-Men sa w\u0027a di Arawon ak pitit gason l\u0027 yo. Men regleman pou yo swiv l\u00E8 y\u0027ap f\u00E8 ofrann pou peche moun f\u00E8 san yo pa konnen. Y\u0027a touye b\u00E8t y\u0027a ofri pou kalite peche sa yo sou b\u00F2 n\u00F2 lot\u00E8l la, kote yo touye b\u00E8t yo ofri pou boule a. Sa se yon ofrann yo mete apa n\u00E8t pou Sey\u00E8 a.",
    "Pr\u00E8t ki va touye b\u00E8t la va manje l\u0027 kote yo mete apa pou Bondye nan lakou Tant Randevou a.",
    "Nenp\u00F2t moun osinon nenp\u00F2t bagay ki va manyen osinon ki va touche vyann b\u00E8t yo mete apa pou Sey\u00E8 a va tounen yon moun osinon yon bagay yo mete apa pou Bondye tou. Si san b\u00E8t la tonbe sou yon rad, w\u0027a lave rad la yon kote ki apa pou Sey\u00E8 a.",
    "Se pou yo kraze tout veso an t\u00E8 ki te s\u00E8vi pou bouyi vyann lan. Men, si se nan yon veso an kwiv yo te bouyi l\u0027, se pou yo grate l\u0027 byen grate epi lave l\u0027 nan gwo dlo.",
    "Tout gason nan fanmi pr\u00E8t yo gen dwa manje nan vyann lan, paske se yon vyann yo mete apa n\u00E8t pou Sey\u00E8 a.",
    "Men, si yo pran ti gout nan san b\u00E8t la pou yo pote l\u0027 anndan Tant Randevou a pou yo s\u00E8vi av\u00E8 l\u0027 tankou san b\u00E8t yo ofri pou repare sa yon moun f\u00E8 ki mal, yo pa f\u00E8t pou yo manje anyen nan b\u00E8t la. Se pou yo boule l\u0027 n\u00E8t nan dife."
  ],
  [
    "Men regleman pou yo swiv l\u00E8 moun ap f\u00E8 ofrann pou peye pou sa yo te f\u00E8 ki mal. Ofrann sa yo se ofrann y\u0027a mete apa n\u00E8t pou Sey\u00E8 a.",
    "Y\u0027a touye b\u00E8t pou ofrann sa a sou b\u00F2 n\u00F2 lot\u00E8l la, kote yo touye b\u00E8t yo ofri pou boule yo. Y\u0027a voye san an sou kat b\u00F2 lot\u00E8l la.",
    "Y\u0027a wete tout pati sa yo: ke a, gr\u00E8s ki vlope tripay yo,",
    "de wonyon yo ak tout gr\u00E8s ki sou yo a, ansanm av\u00E8k mas gr\u00E8s ki sou fwa a, l\u0027a ofri yo sou lot\u00E8l la pou Sey\u00E8 a.",
    "Pr\u00E8t la va boule tout pati sa yo sou lot\u00E8l la, tankou ofrann yo boule pou Sey\u00E8 a. Se sa yo rele yon ofrann pou repare sa yo te f\u00E8 ki mal.",
    "Tout gason nan fanmi pr\u00E8t yo kapab manje ladan l\u0027. Se pou yo manje l\u0027 kote yo mete apa pou Bondye a, paske se yon ofrann ki apa n\u00E8t pou Bondye.",
    "Ofrann pou peye pou sa yo te f\u00E8 ki mal la, se menm bagay ak ofrann pou peche yon moun f\u00E8 san l\u0027 pa konnen. Se menm regleman an pou tou de: vyann lan va rete pou pr\u00E8t ki f\u00E8 ofrann lan.",
    "Po b\u00E8t y\u0027a ofri pou boule pou Bondye a va rete pou pr\u00E8t ki f\u00E8 ofrann lan.",
    "Tout ofrann f\u00E8t ak grenn ki soti nan jaden, kit yo te kwit nan fou, kit yo te kwit sou platin osinon sou griy, y\u0027a rete pou pr\u00E8t ki te ofri yo bay Bondye a.",
    "Men, l\u00E8 se yon ofrann grenn ki soti nan jaden ki f\u00E8t tou kri, kit li melanje av\u00E8k lwil, kit li ch\u00E8ch, se pou tout pitit Arawon yo li ye, se pou yo separe l\u0027 bay yo tout.",
    "Men regleman pou yo swiv l\u00E8 yon moun ap f\u00E8 ofrann bay Bondye pou di l\u0027 m\u00E8si:",
    "Si yon moun ap f\u00E8 ofrann pou di Bondye m\u00E8si, l\u0027a ofri yon b\u00E8t pou yo touye epi ansanm av\u00E8 l\u0027 l\u0027a pote gwo pen f\u00E8t ak farin san ledven melanje ak lwil oliv, pen plat san ledven av\u00E8k lwil oliv pase sou li, epitou gato f\u00E8t ak fl\u00E8 farin melanje ak lwil oliv.",
    "Konsa tou, l\u0027a ofri av\u00E8k b\u00E8t pou yo touye a pen kwit ak ledven.",
    "L\u0027a pran yonn nan chak kalite pen yo, l\u0027a ofri yo espesyalman bay Sey\u00E8 a. Pen sa yo va rete pou pr\u00E8t ki va pran san b\u00E8t la pou voye sou lot\u00E8l la.",
    "Kanta vyann b\u00E8t la, se pou yo manje tout menm jou yo te touye l\u0027 la. Yo pa f\u00E8t pou yo kite anyen pou denmen maten.",
    "Si yon moun pote yon ofrann pou di Bondye m\u00E8si, paske li te vle kenbe yon ve li te f\u00E8, ou ank\u00F2 paske li vle f\u00E8 yon ofrann konsa, yo pa bezwen manje tout vyann ofrann lan menm jou a. Men yo gen dwa kite r\u00E8s pou denmen.",
    "Men vyann ki rete pou twazy\u00E8m jou a, se pou yo boule yo.",
    "Si yo manje anyen nan ofrann lan sou twazy\u00E8m jou a, Bondye p\u0027ap asepte ofrann moun lan. Ofrann lan p\u0027ap s\u00E8vi l\u0027 anyen. Se yon vyann fezande, moun ki manje l\u0027 va peye pou sa l\u0027 f\u00E8 a.",
    "Si yon bagay ki pa bon pou f\u00E8 s\u00E8vis Bondye tonbe sou vyann lan, yo pa ka manje l\u0027 non plis. Se pou yo boule l\u0027 nan dife. Tout moun ki nan kondisyon pou f\u00E8 s\u00E8vis Bondye a ka manje nan vyann lan.",
    "Si yon moun ki pa nan kondisyon pou f\u00E8 s\u00E8vis Bondye a manje nan vyann yo ofri bay Sey\u00E8 a, se pou yo mete l\u0027 dey\u00F2 n\u00E8t nan mitan p\u00E8p Bondye a.",
    "Si yon moun manje nan vyann yo ofri bay Sey\u00E8 a apre li fin manyen yon bagay ki pa nan kondisyon pou f\u00E8 s\u00E8vis Bondye, kit se yon moun, kit se yon b\u00E8t, kit se nenp\u00F2t l\u00F2t bagay, se pou yo mete l\u0027 dey\u00F2 n\u00E8t nan mitan p\u00E8p Bondye a.",
    "Sey\u00E8 a pale ak Moyiz, li di l\u0027 ank\u00F2:",
    "-Men sa pou di moun p\u00E8p Izray\u00E8l yo: Piga nou janm manje gr\u00E8s b\u00E8f, gr\u00E8s kabrit osinon gr\u00E8s mouton.",
    "Nou pa f\u00E8t pou nou manje gr\u00E8s b\u00E8t ki rete konsa li mouri m\u00F2 natir\u00E8l li, ni gr\u00E8s b\u00E8t yon b\u00E8t nan bwa touye, men nou gen dwa s\u00E8vi ak gr\u00E8s la pou nou f\u00E8 nenp\u00F2t l\u00F2t bagay nou vle.",
    "L\u00E8 yon moun manje gr\u00E8s yon zannimo yo te ofri pou boule pou Sey\u00E8 a, se pou yo mete l\u0027 dey\u00F2 n\u00E8t nan mitan p\u00E8p Bondye a.",
    "Nenp\u00F2t ki kote nou ye, piga nou janm manje san zwazo, ni san ankenn l\u00F2t b\u00E8t.",
    "Si yon moun rive manje san nenp\u00F2t ki b\u00E8t, se pou yo mete l\u0027 dey\u00F2 n\u00E8t nan mitan p\u00E8p Bondye a.",
    "Sey\u00E8 a pale ak Moyiz, li di l\u0027 konsa:",
    "-Men sa w\u0027a di moun p\u00E8p Izray\u00E8l yo. L\u00E8 yon moun ap f\u00E8 yon ofrann pou di Bondye m\u00E8si, se pou l\u0027 pran yon p\u00F2syon ladan l\u0027 ki va s\u00E8vi tankou yon ofrann espesyal pou Sey\u00E8 a.",
    "L\u0027a pote l\u0027 ak men l\u0027 pou yo boule l\u0027 pou Sey\u00E8 a. L\u0027a pote gr\u00E8s b\u00E8t la ansanm ak tout pwatrin lan pou yo ka balanse yo tankou yon ofrann devan Sey\u00E8 a.",
    "Pr\u00E8t la va boule gr\u00E8s la sou lot\u00E8l la. Men pwatrin lan va rete pou Arawon ak pitit li yo.",
    "N\u0027a pran jigo dwat b\u00E8t li te ofri pou di Bondye m\u00E8si a, n\u0027a bay pr\u00E8t la li pou li prezante l\u0027 tankou yon ofrann devan Sey\u00E8 a.",
    "Konsa, pr\u00E8t ki ofri san an ak gr\u00E8s b\u00E8t yo te touye pou di Bondye m\u00E8si a va resevwa jigo dwat la pou t\u00E8t pa l\u0027.",
    "Pwatrin b\u00E8t la, se yon ofrann espesyal y\u0027a annik balanse devan Sey\u00E8 a. Jigo dwat la, se yon ofrann y\u0027a annik prezante devan Sey\u00E8 a. Se Sey\u00E8 a menm ki wete moso sa yo nan ofrann p\u00E8p la va f\u00E8 a pou li bay pr\u00E8t yo. Sa se bagay moun Izray\u00E8l yo dwe toujou bay pr\u00E8t yo. Se va yon regleman pou tout tan tout tan.",
    "Se p\u00F2syon sa yo pou yo pran nan ofrann yo f\u00E8 pou boule pou Sey\u00E8 a pou yo te bay Arawon ak pitit li yo, depi jou yo te mete yo apa pou s\u00E8vi pr\u00E8t pou Sey\u00E8 a.",
    "Jou sa a, se Sey\u00E8 a menm ki te bay p\u00E8p Izray\u00E8l la l\u00F2d pou yo bay pr\u00E8t yo p\u00F2syon sa yo nan ofrann lan. Sa se yon regleman pou p\u00E8p Izray\u00E8l la toujou swiv de pitit an pitit.",
    "Men regleman pou yo swiv l\u00E8 y\u0027ap f\u00E8 ofrann pou yo boule pou Sey\u00E8 a, l\u00E8 y\u0027ap f\u00E8 ofrann grenn ki soti nan jaden yo, l\u00E8 y\u0027ap f\u00E8 ofrann pou peche moun f\u00E8 san yo pa konnen, ofrann pou peye pou sa yo f\u00E8 ki mal, ofrann pou l\u00E8 y\u0027ap mete pr\u00E8t yo apa pou Bondye, ofrann pou di Bondye m\u00E8si.",
    "Se Sey\u00E8 a menm ki te bay Moyiz regleman sa yo, sou m\u00F2n Sinayi nan mitan dez\u00E8 a, jou li te mande moun p\u00E8p Izray\u00E8l yo pou yo f\u00E8 ofrann ba li."
  ],
  [
    "Sey\u00E8 a pale ak Moyiz, li di l\u0027 konsa:",
    "-Pran Arawon ak pitit gason l\u0027 yo ansanm av\u00E8 ou. W\u0027a pote rad seremoni yo, lwil pou mete moun osinon b\u00E8t apa pou Bondye a, towo yo ofri pou peye pou sa moun f\u00E8 ki mal la, de belye mouton yo ak panyen pen san ledven yo tou.",
    "Apre sa, w\u0027a rele tout p\u00E8p la pou yo sanble devan p\u00F2t kay Randevou a.",
    "Moyiz f\u00E8 sa Sey\u00E8 a te ba li l\u00F2d f\u00E8 a, epi tout p\u00E8p la sanble devan p\u00F2t kay Randevou a",
    "Moyiz di moun yo: -Men sa Sey\u00E8 a te ban mwen l\u00F2d f\u00E8 a.",
    "L\u00E8 sa a Moyiz f\u00E8 Arawon ak pitit gason l\u0027 yo pwoche, li benyen yo nan dlo.",
    "L\u00E8fini, li mete chemiz la ak gwo rad la sou Arawon, li mare sentiwon an nan ren li. Apre sa, li mete jile a sou li, li mare b\u00E8l sentiwon jile a nan ren l\u0027.",
    "Epi li mete plastwon an sou li, li mete ourim ak tourim yo nan p\u00F2ch plastwon an.",
    "Li mare t\u00E8t Arawon ak gwo mouchwa t\u00E8t la, epi li pran plak l\u00F2 ki te gen paw\u00F2l sa yo grave sou li: Apa pou Bondye, li mare l\u0027 sou devan mouchwa a dapre l\u00F2d Sey\u00E8 a te ba li.",
    "Apre sa, Moyiz pran lwil pou mete moun apa pou Bondye a, li voye l\u0027 sou kay Bondye a ak sou tout bagay ki ladan l\u0027. Se konsa, li te mete yo apa pou s\u00E8vis Sey\u00E8 a.",
    "Li voye lwil la s\u00E8t fwa sou lot\u00E8l la ak sou tout bagay ki s\u00E8vi sou lot\u00E8l la, sou kiv\u00E8t la ak tout pye li. Se konsa li mete yo apa pou s\u00E8vis Bondye.",
    "L\u00E8fini ank\u00F2, li pran lwil pou mete moun apa pou Bondye a, li vide l\u0027 sou t\u00E8t Arawon. Se konsa li mete l\u0027 apa pou Bondye.",
    "Moyiz f\u00E8 pitit gason Arawon yo pwoche, li mete rad yo sou yo, li pase sentiwon nan ren yo, li mare mouchwa t\u00E8t sou t\u00E8t yo, dapre l\u00F2d Sey\u00E8 a te ba li.",
    "Apre sa, Moyiz f\u00E8 mennen ti towo yo ofri pou peye pou sa moun f\u00E8 ki mal la. Arawon ak pitit gason l\u0027 yo mete men yo sou t\u00E8t li.",
    "L\u00E8fini, Moyiz touye towo a, li tranpe dw\u00E8t li nan san towo a, li mete ti degout san sou kat k\u00F2n lot\u00E8l la. Apre sa, li f\u00E8 ofrann pou peye pou tou sa moun te f\u00E8 ki mal sou lot\u00E8l la, li vide tout r\u00E8s san an at\u00E8 nan pye lot\u00E8l la. Se konsa li mete l\u0027 apa pou Bondye, li mande Bondye gras pou li.",
    "Apre sa, Moyiz pran gr\u00E8s ki vlope tripay yo, mas gr\u00E8s ki sou fwa a, ansanm ak de wonyon yo ak tout gr\u00E8s yo, li boule yo n\u00E8t sou lot\u00E8l la.",
    "Men, li pran tout vyann ti towo a, po a ak tout tripay la, li boule yo an dey\u00F2 limit kote yo rete a, dapre l\u00F2d Sey\u00E8 a te ba li.",
    "Apre sa, Moyiz f\u00E8 mennen belye mouton ki pou boule n\u00E8t pou Sey\u00E8 a. Arawon ak pitit gason l\u0027 yo mete men yo sou t\u00E8t li.",
    "Moyiz touye l\u0027, li pran san an, li vide l\u0027 tout areb\u00F2 lot\u00E8l la.",
    "Li dekoupe belye a an div\u00E8s moso. Apre sa, li boule t\u00E8t la, moso vyann yo ak tout moso gr\u00E8s yo n\u00E8t sou lot\u00E8l la.",
    "Moyiz lave tripay yo ak pye yo nan dlo. Apre sa li boule tout towo a n\u00E8t sou lot\u00E8l la. Se te yon b\u00E8t li ofri pou boule n\u00E8t nan dife pou Sey\u00E8 a, yon ofrann b\u00E8t k\u0027ap f\u00E8 Sey\u00E8 a plezi ak bon sant li, dapre l\u00F2d Sey\u00E8 a te ba li.",
    "Apre sa, Moyiz f\u00E8 mennen l\u00F2t belye mouton an, belye ki pou s\u00E8vi nan seremoni pou mete pr\u00E8t yo apa pou Sey\u00E8 a. Arawon ak pitit gason l\u0027 yo mete men yo sou t\u00E8t li.",
    "Moyiz touye l\u0027, li pran ti gout nan san belye a, li mete l\u0027 sou tete z\u00F2r\u00E8y dwat Arawon, sou pous men dwat li ak sou gwo z\u00F2t\u00E8y pye dwat li.",
    "Apre sa, Moyiz f\u00E8 pitit gason Arawon yo pwoche, li mete ti gout san sou tete z\u00F2r\u00E8y dwat yo, sou gwo pous men dwat yo ak sou gwo z\u00F2t\u00E8y pye dwat yo. L\u00E8fini, Moyiz pran r\u00E8s san an, li vide l\u0027 tout areb\u00F2 lot\u00E8l la.",
    "Apre sa, li pran tout moso gr\u00E8s yo, ke a, tout gr\u00E8s ki vlope tripay yo, moso gr\u00E8s ki sou fwa a, de wonyon yo ak tout gr\u00E8s yo, ansanm ak jigo dwat la.",
    "Nan panyen pen san ledven ki devan Sey\u00E8 a, li pran yon pen antye, yon gato f\u00E8t ak lwil, ak yon pen rale. Li mete yo sou moso gr\u00E8s yo ak sou jigo dwat la.",
    "Apre sa, li mete tout bagay sa yo nan men Arawon ak nan men pitit gason l\u0027 yo, li balanse yo devan Sey\u00E8 a tankou yon ofrann.",
    "Apre sa, Moyiz pran ofrann yo nan men yo, li boule yo sou lot\u00E8l la anwo ofrann ki t\u0027ap boule deja a. Se te yon ofrann pou bay pr\u00E8t yo pouvwa pou yo s\u00E8vi Bondye, yon ofrann b\u00E8t k\u0027ap boule n\u00E8t nan dife pou Sey\u00E8 a, yon ofrann b\u00E8t k\u0027ap f\u00E8 Sey\u00E8 a plezi ak bon sant li.",
    "Moyiz pran moso pwatrin lan, li balanse l\u0027 devan Sey\u00E8 a tankou yon ofrann. Nan belye ki te s\u00E8vi nan seremoni pou mete pr\u00E8t yo apa a, se p\u00F2syon sa a ki te pou Moyiz, dapre l\u00F2d Sey\u00E8 a te bay Moyiz la.",
    "L\u00E8 sa a, Moyiz pran ti gout nan lwil pou mete moun apa pou s\u00E8vis Bondye a, li melanje l\u0027 ak san ki te sou lot\u00E8l la, li voye l\u0027 sou Arawon ak sou tout rad li yo, sou pitit gason Arawon yo ak sou tout rad yo.",
    "Moyiz pale ak Arawon ansanm ak pitit gason l\u0027 yo, li di yo: -N\u0027a f\u00E8 kwit vyann belye a devan p\u00F2t Tant Randevou a. Se la n\u0027a manje l\u0027 tou ansanm ak pen ki nan panyen ofrann yo f\u00E8 l\u00E8 nou t\u0027ap resevwa pouvwa pou f\u00E8 s\u00E8vis pou Bondye a, dapre l\u00F2d mwen te resevwa l\u00E8 li te di m\u0027: Arawon ak pitit gason l\u0027 yo va manje vyann belye a.",
    "Si gen r\u00E8s nan vyann lan ak nan pen an ki rete apre yo fin manje, n\u0027a boule l\u0027 nan dife.",
    "Pandan s\u00E8t jou, nou p\u0027ap soti devan p\u00F2t Tant Randevou a, jouk l\u00E8 y\u0027a fini ak seremoni pou mete nou apa pou s\u00E8vis Bondye a, paske y\u0027ap pran s\u00E8t jou pou f\u00E8 seremoni pou ban nou pouvwa pou f\u00E8 s\u00E8vis pou Bondye.",
    "Sa nou w\u00E8 nou f\u00E8 j\u00F2di a, se Sey\u00E8 a menm ki te bay l\u00F2d pou nou te f\u00E8 l\u0027 pou peye pou tou sa nou te f\u00E8 ki mal.",
    "Pandan s\u00E8t jou, lajounen kou lannwit, n\u0027a rete la devan p\u00F2t Tant Randevou a, epi n\u0027a f\u00E8 tou sa Sey\u00E8 a te ban nou l\u00F2d f\u00E8 a. Si se pa sa, n\u0027a mouri. Wi, men l\u00F2d Sey\u00E8 a te ban mwen an.",
    "Se konsa, Arawon ak pitit gason l\u0027 yo te f\u00E8 tou sa Moyiz te di yo Sey\u00E8 a te ba yo l\u00F2d f\u00E8 a."
  ],
  [
    "Sou wity\u00E8m jou a apre yo fini av\u00E8k s\u00E8vis pou mete yo apa pou Bondye a, Moyiz rele Arawon ak pitit gason l\u0027 yo ansanm ak tout ch\u00E8f fanmi p\u00E8p Izray\u00E8l la.",
    "Epi li di Arawon konsa: -Pran yon jenn ti towo san ankenn enfimite ki pou s\u00E8vi ofrann pou peye pou sa nou f\u00E8 ki mal, ak yon belye mouton san ankenn enfimite ki pou s\u00E8vi ofrann pou nou boule n\u00E8t pou Sey\u00E8 a. Ofri yo bay Sey\u00E8 a.",
    "Apre sa, w\u0027a mande moun p\u00E8p Izray\u00E8l yo pou yo pran yon bouk san ankenn enfimite ki pou s\u00E8vi ofrann pou yo boule n\u00E8t pou Sey\u00E8 a, yon ti towo san ankenn enfimite ki gen ennan ak yon ti mouton san ankenn enfimite ki gen ennan ki pou s\u00E8vi ofrann pou peye pou sa p\u00E8p la f\u00E8 ki mal.",
    "L\u00E8fini, y\u0027a pran yon towo ak yon belye pou s\u00E8vi ofrann pou di Bondye m\u00E8si. Y\u0027a ofri yo tout bay Sey\u00E8 a ansanm ak ofrann grenn ki sot nan jaden yo melanje ak lwil. Y\u0027a f\u00E8 sa paske Sey\u00E8 a pral par\u00E8t devan yo j\u00F2di a.",
    "Se konsa yo pran tou sa Moyiz te ba yo l\u00F2d pran an. Yo mennen yo devan p\u00F2t Tant Randevou a. Apre sa, tout p\u00E8p la n\u00E8t sanble menm kote a, yo rete kanpe devan Sey\u00E8 a.",
    "L\u00E8 sa a Moyiz di yo: -Sey\u00E8 a te bay l\u00F2d pou nou te f\u00E8 tou sa pou li ka f\u00E8 nou w\u00E8 pouvwa li.",
    "Apre sa, Moyiz di Arawon konsa: -Pwoche b\u00F2 lot\u00E8l la, f\u00E8 yon ofrann pou peye pou tou sa ou f\u00E8 ki mal, ak yon ofrann pou ou boule n\u00E8t pou Sey\u00E8 a. Apre sa w\u0027a f\u00E8 menm bagay pou p\u00E8p la. Wi, mete ofrann p\u00E8p la devan Bondye, mande Bondye pou l\u0027 f\u00E8 yo gras, jan Sey\u00E8 a te bay l\u00F2d la.",
    "Se konsa Arawon pwoche b\u00F2 lot\u00E8l la, li touye ti towo b\u00E8f li te bay pou ofrann pou peye pou sa li te f\u00E8 ki mal.",
    "Pitit li yo pote san an ba li, li tranpe dw\u00E8t li nan san an, epi li mete ti gout san sou kat k\u00F2n lot\u00E8l la. Apre sa, li vide r\u00E8s la nan pye lot\u00E8l la.",
    "L\u00E8 l\u0027 fini, li pran gr\u00E8s la, wonyon yo, mas gr\u00E8s ki te sou fwa a, li mete yo boule sou lot\u00E8l la jan Sey\u00E8 a te bay Moyiz l\u00F2d la.",
    "Pou vyann lan ak po a, li boule yo nan dife andey\u00F2 l\u00F2t b\u00F2 limit kote yo rete a.",
    "Apre sa, Arawon touye b\u00E8t li te ofri pou boule n\u00E8t pou Sey\u00E8 a. Pitit li yo pote san an ba li, li vide l\u0027 sou lot\u00E8l la ak tout areb\u00F2 lot\u00E8l la.",
    "Yo pote ba li tou t\u00E8t la ansanm ak r\u00E8s vyann lan dekoupe, epi li mete yo boule sou lot\u00E8l la.",
    "Li lave tripay yo ansanm ak pye yo. L\u00E8fini li mete yo boule sou lot\u00E8l la anwo vyann yo t\u0027ap boule pou Sey\u00E8 a.",
    "Apre sa, Arawon mete ofrann p\u00E8p la devan Sey\u00E8 a: li pran bouk p\u00E8p la te ofri pou peye pou sa yo f\u00E8 ki mal la, li touye l\u0027 epi li ofri l\u0027 bay Sey\u00E8 a pou peche p\u00E8p la, jan l\u0027 te f\u00E8 l\u0027 pou pa l\u0027 la.",
    "Apre sa, li f\u00E8 ofrann pou yo boule n\u00E8t pou Sey\u00E8 a, dapre regleman yo.",
    "Li mete ofrann grenn jaden yo devan Sey\u00E8 a. Li pran yon ponyen farin, li boule l\u0027 sou lot\u00E8l la, anplis ofrann ki t\u0027ap boule depi maten an.",
    "Li touye towo a ak belye a, li ofri yo tankou ofrann p\u00E8p la f\u00E8 pou di Bondye m\u00E8si. Pitit li yo pote san an ba li, li vide san an sou lot\u00E8l la ak tout areb\u00F2 lot\u00E8l la.",
    "Apre sa, Arawon pran tout moso gr\u00E8s towo a ak moso gr\u00E8s belye a, ke yo, gr\u00E8s ki vlope zantray yo, mas fwa yo, gr\u00E8s ki kouvri wonyon yo.",
    "Li mete yo yonn sou l\u00F2t sou de moso pwatrin yo, epi li pote tout gr\u00E8s yo, li mete yo boule n\u00E8t sou lot\u00E8l la.",
    "Men, li pran moso pwatrin yo ak jigo dwat yo, li balanse yo devan Sey\u00E8 a tankou yon ofrann, jan Moyiz te ba li l\u00F2d f\u00E8 a.",
    "L\u00E8 Arawon fin f\u00E8 tout ofrann pou peye pou sa yo te f\u00E8 ki mal, ofrann pou yo boule n\u00E8t pou Bondye ak ofrann pou di Bondye m\u00E8si, li leve men l\u0027 anwo p\u00E8p la, li beni yo epi li desann.",
    "Moyiz ak Arawon antre anndan Tant Randevou a. L\u00E8 yo soti, yo beni p\u00E8p la ank\u00F2. Se l\u00E8 sa a pouvwa Sey\u00E8 a par\u00E8t devan je p\u00E8p la.",
    "Yon dife rete konsa, li soti nan sy\u00E8l la, li boule tout vyann ak tout gr\u00E8s ki te sou lot\u00E8l la. L\u00E8 p\u00E8p la w\u00E8 sa, yo tout pran rele sit\u00E8lman yo te kontan epi yo tonbe fas at\u00E8 devan Bondye."
  ],
  [
    "Yon jou, de nan pitit Arawon yo, Nadab ak Abiyou, leve, yo pran ti recho yo, yo mete chabon dife tou limen ladan yo, yo mete lansan nan dife a, epi y\u0027 al ofri l\u0027 bay Sey\u00E8 a. Men, dife a pa t\u0027 bon paske se pa t\u0027 yon dife Sey\u00E8 a te bay l\u00F2d f\u00E8.",
    "Sey\u00E8 a voye yon dife sou yo, dife a boule yo, epi yo mouri la devan Sey\u00E8 a.",
    "L\u00E8 sa a, Moyiz di Arawon: -Men sa Sey\u00E8 a t\u0027ap di nou an wi l\u00E8 l\u0027 te di: Moun k\u0027ap s\u00E8vi m\u0027 f\u00E8t pou respekte m\u0027. M\u0027a f\u00E8 p\u00E8p la konnen pouvwa mwen! Arawon pa di anyen.",
    "Moyiz rele Mikay\u00E8l ak Elzafan, de pitit gason Ouzy\u00E8l, tonton Arawon, li di yo: -Vini non! Wete kadav kouzen nou yo devan tant Sey\u00E8 a, pote yo dey\u00F2 l\u00F2t b\u00F2 limit kan an.",
    "Se konsa yo vini, yo pran k\u00F2 yo ak tout rad ki te sou yo, yo pote yo l\u00F2t b\u00F2 limit kan an, jan Moyiz te di a.",
    "Apre sa, Moyiz pale ak Arawon ansanm ak de l\u00F2t pitit gason l\u0027 yo, Eleaza ak Itama, li di yo: -Pa rete san penyen t\u00E8t nou, pa chire rad sou nou jan moun yo f\u00E8 l\u0027 la l\u00E8 yo nan lapenn pou ka lanm\u00F2. Si nou f\u00E8 sa n\u0027a mouri, Sey\u00E8 a va fache sou tout p\u00E8p la. Men, fr\u00E8 nou yo ansanm ak tout l\u00F2t moun peyi Izray\u00E8l yo gen dwa pran lapenn pou moun sa yo ki boule nan dife Sey\u00E8 a te voye sou yo a.",
    "Nou menm, rete nan tant Randevou a. Pa mete pwent pye nou dey\u00F2. Si nou f\u00E8 sa n\u0027a mouri, paske av\u00E8k lwil yo te vide sou t\u00E8t nou an, yo mete nou apa pou Sey\u00E8 a. Yo f\u00E8 jan Moyiz te di a.",
    "Sey\u00E8 a pale ak Arawon, li di l\u0027 konsa:",
    "-Ni ou menm, ni pitit gason ou yo, nou pa f\u00E8t pou nou bw\u00E8 diven ni ankenn gw\u00F2g l\u00E8 se jou nou gen pou nou antre nan Tant Randevou a. Si nou f\u00E8 sa n\u0027a mouri. Sa se yon regleman pou nou swiv tout tan, nou menm, pitit nou yo ak pitit pitit nou yo.",
    "Se pou nou konnen sa ki apa pou s\u00E8vis Bondye ak sa ki pou s\u00E8vis \u00F2din\u00E8, sa ki pa ka s\u00E8vi pou s\u00E8vis Bondye ak sa ki ka s\u00E8vi pou s\u00E8vis Bondye.",
    "L\u00E8fini, se devwa nou pou nou moutre p\u00E8p Izray\u00E8l la tout regleman mwen menm Sey\u00E8 a, mwen te bay Moyiz pou nou.",
    "Moyiz pale ak Arawon ansanm ak de l\u00F2t pitit gason ki te rete l\u0027 yo, Eleaza ak Itama, li di yo: -N\u0027a pran farin ki rete nan ofrann grenn yo boule pou Sey\u00E8 a, n\u0027a f\u00E8 pen san ledven av\u00E8 l\u0027, n\u0027a manje yo b\u00F2 lot\u00E8l la, paske ofrann lan, se yon ofrann ki apa n\u00E8t pou Sey\u00E8 a.",
    "N\u0027a manje l\u0027 yon kote ki apa pou Sey\u00E8 a. Wi, se p\u00F2syon sa a ki pou ou ansanm ak pitit ou yo nan ofrann yo f\u00E8 pou boule pou Sey\u00E8 a. Se sa Sey\u00E8 a te ban m\u0027 l\u00F2d f\u00E8.",
    "Konsa tou, nou menm ak tout fanmi nou, fi kou gason, nou gen dwa manje pwatrin yo balanse devan Sey\u00E8 a ak jigo yo te ofri bay Sey\u00E8 a pou pr\u00E8t yo. N\u0027a manje yo yon kote yo mete apa pou s\u00E8vis Sey\u00E8 a. Paske, p\u00F2syon sa yo se pou nou yo ye, pou nou ansanm ak pitit nou yo. Se nan ofrann moun Izray\u00E8l yo f\u00E8 pou di Bondye m\u00E8si yo soti.",
    "Wi, y\u0027a pote jigo ak pwatrin y\u0027ap ofri pou boule ansanm ak p\u00F2syon gr\u00E8s y\u0027ap ofri pou boule nan dife pou Sey\u00E8 a. Y\u0027a balanse yo devan Bondye. P\u00F2syon sa yo va toujou rete pou ou ansanm ak pou pitit ou yo, jan Sey\u00E8 a te bay l\u00F2d la.",
    "L\u00E8 sa a, Moyiz mande sa yo te f\u00E8 ak kabrit ki s\u00E8vi ofrann pou peye pou sa moun te f\u00E8 ki mal la. Yo di l\u0027 yo te gen tan boule l\u0027. Moyiz f\u00E8 yon s\u00E8l move sou Eleaza ak Itama, de gason Arawon ki te rete yo, li di yo konsa:",
    "-Poukisa nou pa t\u0027 manje ofrann yo te f\u00E8 pou peche a nan kote yo mete apa pou s\u00E8vis Bondye a? Nou konnen ofrann lan se yon bagay ki apa n\u00E8t pou Sey\u00E8 a. Sey\u00E8 a ban nou l\u0027 pou nou manje, pou li ka wete peche p\u00E8p la, pou peye pou peche yo f\u00E8.",
    "Tande byen. Nou w\u00E8 yo pa t\u0027 pote san an anndan kay Bondye a. Se pou nou te manje vyann lan nan kay ki apa pou Bondye a, jan Bondye te ban mwen l\u00F2d f\u00E8 l\u0027 la.",
    "Arawon reponn Moyiz: -Ou w\u00E8 sa ki rive m\u0027 j\u00F2di a? Atout p\u00E8p la te f\u00E8 ofrann pou wete peche li yo ak ofrann pou boule pou Sey\u00E8 a, mwen t\u0027ap mande m\u0027 si m\u0027 te manje ofrann peche yo a j\u00F2di a, ou kw\u00E8 sa ta f\u00E8 Sey\u00E8 a plezi?",
    "L\u00E8 Moyiz tande sa, sa te f\u00E8 k\u00E8 l\u0027 kontan."
  ],
  [
    "Sey\u00E8 a pale ak Moyiz ansanm ak Arawon, li di yo konsa:",
    "-Men sa pou nou di moun p\u00E8p Izray\u00E8l yo.",
    "Nan tout b\u00E8t ki sou lat\u00E8, men b\u00E8t nou ka touye pou nou manje. Nou ka manje tout b\u00E8t ki gen zago yo fann an de depi yo remoute manje tou.",
    "Men, gen b\u00E8t ki remoute manje epi ki pa gen zago yo fann. B\u00E8t konsa nou pa gen dwa manje yo. Sa pa bon pou nou! Nou gen chamo ki remoute manje men ki pa gen zago yo fann. Vyann li pa bon pou nou manje.",
    "Nou gen daman ki remoute manje men ki pa gen zago yo fann.",
    "Nou gen ank\u00F2 lapen ki remoute manje men ki pa gen zago fann an de. Vyann li pa bon pou nou manje.",
    "Nou gen ank\u00F2 kochon. Li menm li gen zago fann an de, men li pa remoute manje. Vyann li tou pa bon pou nou manje.",
    "Piga nou janm manje vyann b\u00E8t sa yo. Piga nou manyen kadav yo. Yo pa bon pou nou menm k\u0027ap s\u00E8vi Bondye.",
    "Nan b\u00E8t k\u0027ap viv nan dlo men sa nou ka manje. Nou ka manje tout b\u00E8t nan lanm\u00E8 ak nan dlo dous ki gen z\u00E8l ak kal sou k\u00F2 yo.",
    "Men, tout b\u00E8t k\u0027ap viv nan lanm\u00E8 osinon nan dlo dous men ki pa gen ni z\u00E8l ni kal sou k\u00F2 yo, sa pa bon pou manje yo.",
    "Gade yo pou move vyann. Pa manje vyann yo, pa manyen kadav yo.",
    "Tout b\u00E8t k\u0027ap viv nan dlo men ki pa gen z\u00E8l ak kal sou k\u00F2 yo, nou pa f\u00E8t pou nou manje yo.",
    "Nan tout zwazo men sa nou pa gen dwa manje paske yo pa bon pou nou menm k\u0027ap s\u00E8vi Bondye.",
    "Malfini karanklou ak l\u00F2t b\u00E8t menm fanmi ak yo ki manje kadav,",
    "tout kalite k\u00F2n\u00E8y,",
    "otrich, janmich\u00E8t, poul dlo, grigri, ak l\u00F2t b\u00E8t menm fanmi ak yo ki manje vyann vivan,",
    "koukou, plonjon, frize,",
    "gwo kanna mawon blan, grangozye, chw\u00E8t,",
    "sig\u00F2y, krabye ak tout l\u00F2t b\u00E8t menm fanmi ak yo, ch\u00F2ch\u00F2t, s\u00E8pantye.",
    "Tout ti b\u00E8taz\u00E8l ki mache sou kat pye pa bon pou nou manje.",
    "Men, nou ka manje tout ti b\u00E8taz\u00E8l ki mache sou kat pye, depi yo gen de gwo pye ki penm\u00E8t yo sote,",
    "tankou krik\u00E8t kay, krik\u00E8t bwa, chwal bondye ak l\u00F2t kalite krik\u00E8t.",
    "Men, tout l\u00F2t ti b\u00E8taz\u00E8l ki gen kat pye pa bon pou nou manje.",
    "Depi yon moun manyen kadav yonn nan b\u00E8t sa yo, li pa nan kondisyon pou l\u0027 f\u00E8 s\u00E8vis pou Bondye jouk asw\u00E8.",
    "Tout moun ki pote menm yon moso nan kadav yo gen pou lave tout rad sou li, epi li p\u0027ap nan kondisyon pou l\u0027 f\u00E8 s\u00E8vis pou Bondye jouk asw\u00E8.",
    "Tout b\u00E8t ki pa gen zago yo fann an de osinon ki pa remoute manje pa bon pou nou manje. Tout moun ki manyen ata kadav b\u00E8t sa yo pa nan kondisyon pou l\u0027 f\u00E8 s\u00E8vis pou Bondye.",
    "Konsa tou, tout b\u00E8t ki mache sou kat pa t\u0027 men ki pa gen zago, yo pa bon pou nou manje. Depi yon moun manyen kadav yonn nan b\u00E8t sa yo, li pa nan kondisyon pou f\u00E8 s\u00E8vis pou Bondye jouk asw\u00E8.",
    "Tout moun ki pote kadav b\u00E8t yo al jete gen pou lave tout rad sou li, epi li p\u0027ap nan kondisyon pou l\u0027 f\u00E8 s\u00E8vis pou Bondye jouk asw\u00E8. Wi, tout b\u00E8t sa yo pa bon pou nou manje.",
    "Pami tout b\u00E8t toupatou sou lat\u00E8 ki mache sou vant, men sa ki pa bon pou nou manje: tout kalite zagoudi, sourit ak leza,",
    "zandolit, soud, mabouya, gongolo, aganman.",
    "Wi, tout b\u00E8t sa yo pa bon pou nou manje. Si yon moun annik manyen kadav yonn nan b\u00E8t sa yo, l\u0027a nan kondisyon pou l\u0027 pa f\u00E8 s\u00E8vis pou Bondye jouk asw\u00E8.",
    "Si kadav b\u00E8t sa yo tonbe sou nenp\u00F2t ki bagay, kit an bwa, kit an twal, kit an po, kit an twal sak, osinon sou nenp\u00F2t ki zouti nou s\u00E8vi pou nou travay, bagay sa a osinon zouti sa a pa bon pou nou s\u00E8vi. Se pou nou mete l\u0027 tranpe nan dlo, li p\u0027ap bon pou nou s\u00E8vi av\u00E8 l\u0027 jouk asw\u00E8 rive. Apre sa, nou ka s\u00E8vi av\u00E8 l\u0027 san danje.",
    "Si kadav yonn nan b\u00E8t sa yo tonbe nan yon veso f\u00E8t an t\u00E8, tou sa ki nan veso a pa bon pou nou s\u00E8vi ank\u00F2, epitou se pou nou kraze veso sa a.",
    "Si ti gout nan dlo ki soti nan veso sa a ta rive tonbe sou nenp\u00F2t manje nou gen dwa manje, manje a pa bon ank\u00F2 pou nou manje. Konsa tou, tout bwason nou gen dwa bw\u00E8, si yo ta rive vide l\u0027 nan yon veso konsa, li pa bon ank\u00F2 pou nou bw\u00E8.",
    "Si kadav yonn nan b\u00E8t sa yo tonbe sou nenp\u00F2t bagay, bagay sa a pa bon pou s\u00E8vi ank\u00F2. Si se yon fou osinon yon recho, se pou yo kraze yo an miy\u00E8t moso. Yo pa bon, nou pa f\u00E8t pou s\u00E8vi ak yo ank\u00F2 menm.",
    "Men, si yo tonbe nan yon sous osinon nan yon sit\u00E8n pou ranmase dlo, sous la osinon sit\u00E8n lan ap toujou bon pou s\u00E8vis nou. Men, moun ki manyen kadav la pou wete l\u0027 nan dlo a p\u0027ap nan kondisyon pou f\u00E8 s\u00E8vis Bondye.",
    "Si kadav yonn nan b\u00E8t sa yo tonbe sou grenn nou pral plante, grenn yo bon toujou pou plante.",
    "Men, si grenn lan te tranpe nan dlo epi kadav yonn nan b\u00E8t sa yo tonbe sou li, grenn lan pa bon ank\u00F2 pou plante.",
    "L\u00E8 yon b\u00E8t nou ka manje rete konsa li mouri, tout moun ki manyen kadav li p\u0027ap kapab f\u00E8 s\u00E8vis pou Bondye jouk asw\u00E8.",
    "Moun ki manje nenp\u00F2t moso nan vyann b\u00E8t mouri a gen pou l\u0027 lave rad sou li epi li p\u0027ap nan kondisyon pou l\u0027 f\u00E8 s\u00E8vis Bondye jouk asw\u00E8. Moun ki pote kadav la al jete gen pou l\u0027 lave rad sou li, epi li p\u0027ap nan kondisyon pou l\u0027 f\u00E8 s\u00E8vis pou Bondye jouk asw\u00E8.",
    "Tout ti b\u00E8t k\u0027ap trennen sou vant pa bon pou moun k\u0027ap s\u00E8vi Bondye. Nou pa f\u00E8t pou manje yo.",
    "Depi se ti b\u00E8t k\u0027ap trennen sou vant ou ank\u00F2 ti b\u00E8t kat pye, ou ank\u00F2 ti b\u00E8t ki gen anpil pye, yo yonn pa bon menm pou moun k\u0027ap s\u00E8vi Bondye: nou pa f\u00E8t pou nou manje yo.",
    "Pa manje ankenn nan ti b\u00E8t k\u0027ap trennen sou vant yo pou yo pa mete nou nan kondisyon pou nou pa kapab f\u00E8 s\u00E8vis pou mwen.",
    "Se mwen menm Sey\u00E8 a ki Bondye nou. Se pou nou kenbe k\u00F2 nou yon jan pou nou viv apa pou mwen, paske mwen menm se yon Bondye apa mwen ye. Pa kite ankenn ti b\u00E8t k\u0027ap trennen sou vant mete nou nan kondisyon pou nou pa ka s\u00E8vi m\u0027.",
    "Se mwen menm, Sey\u00E8 a, se mwen menm ki te mennen nou soti kite peyi Lejip pou m\u0027 te ka Bondye nou. Wi, se pou nou viv apa pou mwen, paske mwen se yon Bondye apa.",
    "Men regleman ki gen rap\u00F2 ak b\u00E8t, zwazo ak tout l\u00F2t b\u00E8t k\u0027ap viv nan dlo, osinon k\u0027ap trennen sou vant.",
    "Se pou nou toujou rekon\u00E8t b\u00E8t ki ka mete nou nan kondisyon pou nou pa ka s\u00E8vi Bondye ak b\u00E8t ki p\u0027ap f\u00E8 l\u0027, b\u00E8t ki bon pou nou manje ak b\u00E8t ki pa bon pou nou manje."
  ],
  [
    "Sey\u00E8 a pale ak Moyiz, li di l\u0027 konsa:",
    "-Men sa pou ou di pep Izray\u00E8l la pou mwen. L\u00E8 yon fanm vin ansent, epi li f\u00E8 yon pitit gason, li p\u0027ap nan kondisyon pou l\u0027 f\u00E8 s\u00E8vis pou mwen pandan s\u00E8t jou apre jou akouchman an, menm jan li pa ka f\u00E8 s\u00E8vis pou mwen l\u00E8 li gen r\u00E8g li.",
    "Sou wity\u00E8m jou a, y\u0027a sikonsi pitit la.",
    "Men, madanm lan va rete ank\u00F2 tranntwa jou. Se apre sa l\u0027a f\u00E8 s\u00E8vis pou san li p\u00E8di a. Li p\u0027ap gen dwa manyen ankenn bagay yo mete apa pou Bondye, ni li p\u0027ap gen dwa antre nan tant ki apa pou Bondye a, toutotan li poko f\u00E8 s\u00E8vis pou mete l\u0027 ank\u00F2 nan kondisyon pou f\u00E8 s\u00E8vis pou Bondye a.",
    "Si se yon tifi li f\u00E8, li p\u0027ap nan kondisyon pou l\u0027 f\u00E8 s\u00E8vis pou mwen pandan de senmenn apre akouchman an, menm jan li pa ka f\u00E8 s\u00E8vis pou mwen l\u00E8 li gen r\u00E8g li. Apre sa se pou l\u0027 pase swasannsis jou anvan li f\u00E8 s\u00E8vis pou san li p\u00E8di a.",
    "L\u00E8 li fin pase kantite jou pou l\u0027 pase a, kit se pou yon pitit gason, kit se pou yon pitit fi, fanm lan va pran yon ti mouton ki poko gen ennan ak yon jenn ti pijon osinon yon toutr\u00E8l, l\u0027a pote yo bay pr\u00E8t la devan p\u00F2t Tant Randevou a. Ti mouton an va s\u00E8vi ofrann yo boule n\u00E8t pou Bondye a. Ti pijon an osinon ti toutr\u00E8l la va s\u00E8vi ofrann pou mande Bondye padon pou sa l\u0027 te f\u00E8 ki mal.",
    "Pr\u00E8t la va ofri yo bay Sey\u00E8 a pou mande padon pou fanm lan. Se konsa fanm lan va f\u00E8 s\u00E8vis pou san li p\u00E8di a. Wi, se sa pou yon fanm f\u00E8 apre li fin akouche, kit se yon gason, kit se yon fi li f\u00E8.",
    "Si fanm lan pa gen mwayen pou l\u0027 pote yon ti mouton, l\u00E8 sa a l\u0027a pote de pijon osinon de toutr\u00E8l, yonn pou yo boule n\u00E8t pou Bondye, l\u00F2t la pou yo ofri pou mande padon. Pr\u00E8t la va ofri yo bay Sey\u00E8 a pou l\u0027 mande padon pou li. Se konsa fanm lan va f\u00E8 s\u00E8vis pou l\u0027 ka nan kondisyon s\u00E8vi Bondye ank\u00F2."
  ],
  [
    "Sey\u00E8 a pale ak Moyiz ansanm ak Arawon, li di yo konsa:",
    "-Si yon moun w\u00E8 yon kote sou po k\u00F2 l\u0027 anfle, ou ank\u00F2 si li w\u00E8 yon bouton osinon yon tach par\u00E8t sou po l\u0027 ki ta vle sanble konmansman yon move maladi po ki ka kontaminen l\u00F2t moun, y\u0027a mennen l\u0027 bay Arawon, pr\u00E8t la, ou ank\u00F2 bay yonn nan pitit li yo ki pr\u00E8t tou.",
    "Pr\u00E8t la va egzaminen kote ki malad la. Si pwal yo vin tou blan, epi si maladi a fouye po a ti kras, l\u0027a konnen se yon move maladi po ki ka kontaminen l\u00F2t moun. L\u00E8 pr\u00E8t la va w\u00E8 sa, l\u0027a f\u00E8 konnen moun lan pa nan kondisyon pou l\u0027 f\u00E8 s\u00E8vis Bondye.",
    "Men, si kote po a anfle a vin tou blan san li pa fouye, si pwal yo pa vin blan, pr\u00E8t la va f\u00E8men moun lan yon kote pou kont li pandan s\u00E8t jou.",
    "Sou sety\u00E8m jou a, pr\u00E8t la va egzaminen l\u0027 ank\u00F2. Si li w\u00E8 bouton an rete menm jan an, li pa laji sou po a, pr\u00E8t la va f\u00E8men moun lan pou kont li pou s\u00E8t jou ank\u00F2.",
    "Apre sa, pr\u00E8t la va egzaminen l\u0027 ank\u00F2. Si bouton an cheche, si li pa laji k\u00F2 l\u0027 sou po a, pr\u00E8t la va f\u00E8 konnen moun lan nan kondisyon pou l\u0027 f\u00E8 s\u00E8vis Bondye. Se yon bouton ase li te genyen. L\u00E8 sa a, moun lan va lave rad li, epi l\u0027ap nan kondisyon pou l\u0027 f\u00E8 s\u00E8vis pou Bondye.",
    "Men si bouton an vin pi laj sou po a, apre pr\u00E8t la te fin di moun lan bon l\u00E8 li te w\u00E8 l\u0027 la, se pou moun lan par\u00E8t devan pr\u00E8t la ank\u00F2.",
    "Pr\u00E8t la va egzaminen l\u0027 ank\u00F2. Si li w\u00E8 bouton an vin pi laj sou po a, pr\u00E8t la va f\u00E8 konnen moun lan pa nan kondisyon pou f\u00E8 s\u00E8vis Bondye. Se yon move maladi po li genyen!",
    "L\u00E8 yon moun va gen yon move maladi po sou li, y\u0027a mennen l\u0027 bay pr\u00E8t la.",
    "Pr\u00E8t la va egzaminen l\u0027. Si li w\u00E8 yon bouton blan sou po a ki f\u00E8 pwal yo vin blan tou, si bouton an plen postim,",
    "se va yon move maladi po ki chita sou li. Pr\u00E8t la va f\u00E8 konnen nonm lan pa nan kondisyon pou f\u00E8 s\u00E8vis pou Bondye. Li p\u0027ap bezwen f\u00E8men l\u0027 yon kote pou kont li, paske se bagay ki kl\u00E8, nonm lan pa nan kondisyon pou f\u00E8 s\u00E8vis pou Bondye.",
    "Men, si maladi a gaye sou tout k\u00F2 l\u0027, si li kouvri ak bouton depi nan t\u00E8t jouk nan pye, kif\u00E8 kote pr\u00E8t la voye je l\u0027 li w\u00E8 se bouton,",
    "pr\u00E8t la va egzaminen l\u0027 ank\u00F2. Si maladi a kouvri tout k\u00F2 l\u0027, pr\u00E8t la va di moun lan toujou nan kondisyon pou f\u00E8 s\u00E8vis Bondye. Depi tout k\u00F2 l\u0027 vin tou blan, li nan kondisyon pou f\u00E8 s\u00E8vis Bondye.",
    "Men, jou yon bouton pete, li p\u0027ap nan kondisyon pou f\u00E8 s\u00E8vis Bondye.",
    "Pr\u00E8t la va egzaminen l\u0027 ank\u00F2. Si li w\u00E8 yon bouton pete, l\u0027a f\u00E8 konnen nonm lan pa nan kondisyon pou f\u00E8 s\u00E8vis Bondye. Depi bouton an pete se yon move maladi po li genyen, nonm lan pa nan kondisyon pou f\u00E8 s\u00E8vis Bondye.",
    "Men, l\u00E8 bouton an va konmanse geri, po a konmanse vin blan ank\u00F2, moun lan va tounen al jwenn pr\u00E8t la.",
    "Pr\u00E8t la va egzaminen l\u0027 ank\u00F2. Si li w\u00E8 bouton an vin tou blan, pr\u00E8t la va f\u00E8 konnen nonm lan nan kondisyon pou f\u00E8 s\u00E8vis Bondye.",
    "Si yon moun gen yon apse ki geri,",
    "men kote apse a te ye a vin anfle, ou ank\u00F2 yon ti bouton wouj anba po a vin par\u00E8t, se pou l\u0027 al w\u00E8 pr\u00E8t la.",
    "Pr\u00E8t la va egzaminen l\u0027. Si bouton an gen l\u00E8 yon ti jan pi fon pase r\u00E8s po a, epi si pwal ki ladan l\u0027 yo vin tou blan, pr\u00E8t la va f\u00E8 konnen moun lan pa nan kondisyon pou f\u00E8 s\u00E8vis Bondye. Se yon move maladi po k\u0027ap par\u00E8t sou mak apse a.",
    "Men, l\u00E8 pr\u00E8t la egzaminen l\u0027, si li w\u00E8 pwal ki ladan l\u0027 yo pa blan, si bouton an pa pi fon pase r\u00E8s po a, si li konmanse chanje koul\u00E8, pr\u00E8t la va f\u00E8men moun lan yon kote pou kont li pou s\u00E8t jou.",
    "Si bouton an gaye sou tout k\u00F2 l\u0027, pr\u00E8t la va f\u00E8 konnen moun lan pa nan kondisyon pou f\u00E8 s\u00E8vis Bondye. Se yon move maladi po li genyen.",
    "Men, si bouton an rete jan l\u0027 te ye a, y\u0027a konnen se mak apse a ase li ye. Pr\u00E8t la va f\u00E8 konnen moun lan pa gen anyen, li toujou nan kondisyon pou f\u00E8 s\u00E8vis Bondye.",
    "Ou ank\u00F2, l\u00E8 yon moun boule nan dife, si l\u00E8 li konmanse geri, po a vin yon ti jan wouj e blan,",
    "pr\u00E8t la va egzaminen l\u0027. Si li w\u00E8 pwal yo vin blan, epi si tach la gen l\u00E8 pi fon pase r\u00E8s po a, y\u0027a konnen se yon move maladi po k\u0027ap devlope sou boule a. Pr\u00E8t la va f\u00E8 konnen moun lan pa nan kondisyon pou f\u00E8 s\u00E8vis Bondye. Se yon move maladi po li genyen.",
    "Men, si l\u00E8 pr\u00E8t la egzaminen l\u0027 li pa jwenn pwal blan ladan l\u0027, epi tach la pa pi fon pase r\u00E8s po a, men li ta vle chanje koul\u00E8, pr\u00E8t la va f\u00E8men l\u0027 yon kote pou kont li pou s\u00E8t jou.",
    "Sou sety\u00E8m jou a, pr\u00E8t la va egzaminen l\u0027 ank\u00F2. Si li w\u00E8 tach la ap gaye, l\u0027a konnen se yon move maladi po li genyen. L\u00E8 sa a, pr\u00E8t la va f\u00E8 konnen moun lan pa nan kondisyon pou l\u0027 f\u00E8 s\u00E8vis Bondye.",
    "Men, si tach la rete jan l\u0027 te ye a, si li pa gaye sou po a, si se koul\u00E8 a ase ki chanje, l\u0027a konnen se mak boule a ase li ye. Pr\u00E8t la va f\u00E8 konnen moun lan toujou nan kondisyon pou f\u00E8 s\u00E8vis Bondye, paske se boule a k\u0027ap geri.",
    "L\u00E8 yon gason osinon yon fanm gen yon kote nan cheve l\u0027 osinon nan bab li ki f\u00E8 yon plak,",
    "pr\u00E8t la va egzaminen plak la. Si li gen l\u00E8 pi fon pase r\u00E8s po a, si li gen cheve yon ti jan j\u00F2n, fin fen ladan l\u0027, l\u0027a konnen se pyas moun lan genyen. Se yon move maladi po ki par\u00E8t nan cheve l\u0027 osinon nan bab li. Pr\u00E8t la va f\u00E8 konnen moun lan pa nan kondisyon pou f\u00E8 s\u00E8vis Bondye.",
    "Men, l\u00E8 pr\u00E8t la egzaminen plak pyas la, si li w\u00E8 gen l\u00E8 li pa pi fon pase r\u00E8s po a, epi cheve ki ladan l\u0027 yo yon ti jan j\u00F2n, pr\u00E8t la va f\u00E8men moun lan yon kote pou kont li pou s\u00E8t jou.",
    "Sou sety\u00E8m jou a, pr\u00E8t la va egzaminen malenng lan ank\u00F2. Si pyas la gaye, si cheve ki ladan l\u0027 yo pa vin j\u00F2n, si li gen l\u00E8 pa pi fon pase r\u00E8s po a,",
    "moun lan va koupe tout cheve nan t\u00E8t li san l\u0027 pa manyen pyas la. Apre sa, pr\u00E8t la va f\u00E8men l\u0027 yon kote pou kont li pou s\u00E8t jou ank\u00F2.",
    "Sou sety\u00E8m jou a, pr\u00E8t la va egzaminen l\u0027 ank\u00F2. Si pyas la pa laji sou po a, si li pa fouye po a, pr\u00E8t la va f\u00E8 konnen moun lan nan kondisyon pou f\u00E8 s\u00E8vis Bondye. Moun lan menm va lave rad sou li, epi l\u0027a nan kondisyon pou f\u00E8 s\u00E8vis Bondye ank\u00F2.",
    "Men, si apre pr\u00E8t la te fin di moun lan nan bon kondisyon an, pyas la gaye tout bon vre sou po a,",
    "pr\u00E8t la va egzaminen l\u0027 ank\u00F2. Si pyas la gaye vre sou po a, li pa bezwen chache w\u00E8 si li gen cheve j\u00F2n ank\u00F2. L\u0027a tou konnen moun lan pa nan kondisyon pou f\u00E8 s\u00E8vis Bondye.",
    "Men si li w\u00E8 pyas la rete jan l\u0027 te ye a, epi cheve nwa ap pouse sou li, l\u0027a tou konnen pyas la geri, epi pr\u00E8t la va f\u00E8 konnen moun lan nan kondisyon pou f\u00E8 s\u00E8vis Bondye.",
    "L\u00E8 yon gason osinon yon fanm gen ti tach blan ki par\u00E8t sou po l\u0027,",
    "pr\u00E8t la va egzaminen l\u0027. Si tach yo yon ti koul\u00E8 blan sal, l\u0027a konnen se yon ti grat\u00E8l ki par\u00E8t sou po a, moun lan toujou nan kondisyon pou f\u00E8 s\u00E8vis Bondye.",
    "L\u00E8 yon nonm p\u00E8di tout cheve nan t\u00E8t li, li ch\u00F2v. Sa pa vle di li pa nan kondisyon pou f\u00E8 s\u00E8vis Bondye.",
    "Konsa tou, l\u00E8 yon moun p\u00E8di cheve sou tout devan t\u00E8t li, li demi ch\u00F2v. Sa pa vle di li pa nan kondisyon pou f\u00E8 s\u00E8vis Bondye.",
    "Men, si kote l\u0027 ch\u00F2v la yon ti tach koul\u00E8 wouj-blan par\u00E8t, se ka yon move maladi po k\u0027ap leve sou k\u00F2 l\u0027.",
    "L\u00E8 sa a, pr\u00E8t la va egzaminen l\u0027. Si plak la gen yon ti koul\u00E8 wouj-blan tankou l\u00E8 moun gen move maladi po sou k\u00F2 yo,",
    "l\u0027a konnen se yon moun ki gen move maladi po. Pr\u00E8t la va f\u00E8 konnen moun lan pa nan kondisyon pou f\u00E8 s\u00E8vis Bondye, ak\u00F2z move maladi po ki par\u00E8t sou t\u00E8t li a.",
    "L\u00E8 yon moun gen yon move maladi po, l\u0027a mete vye rad chire sou li. L\u0027a kite t\u00E8t li san penyen, l\u0027a kouvri figi l\u0027 depi anba nen l\u0027 desann, epi kote l\u0027 pase la pran rele: Men moun malad! Men moun malad!",
    "Pandan tout tan maladi a va sou li, li p\u0027ap nan kondisyon pou f\u00E8 s\u00E8vis Bondye. Se yon moun ki gen move maladi po li ye. L\u0027a rete yon kote pou kont li, nan yon kay andey\u00F2 limit kote moun rete.",
    "L\u00E8 yon rad f\u00E8t an lenn n\u00E8t osinon an twal fen blan n\u00E8t bay mak tankou li ta vle kanni,",
    "ou ank\u00F2 l\u00E8 nan yon moso twal, fil dwat yo osinon fil trav\u00E8 yo, kit yo f\u00E8t an lenn ou ank\u00F2 an kenaf, bay mak tankou yo ta vle kanni, ou ank\u00F2 l\u00E8 yon moso po osinon yon bagay f\u00E8t an po bay mak tankou li ta vle kanni,",
    "si kote ki vle kanni an gen yon ti koul\u00E8 v\u00E8t osinon wouj, sa vle di se kanni l\u0027ap kanni. Se pou nou pote l\u0027 moutre pr\u00E8t la.",
    "Pr\u00E8t la va pran l\u0027, l\u0027a egzaminen l\u0027 epi l\u0027a f\u00E8men bagay ki vle kanni an yon kote pou s\u00E8t jou.",
    "Sou sety\u00E8m jou a, pr\u00E8t la va egzaminen l\u0027 ank\u00F2. Si li w\u00E8 kanni an gaye sou twal la, osinon li mache nan fil dwat yo osinon nan fil trav\u00E8 yo, oswa sou po a, osinon sou bagay f\u00E8t ak po, sa vle di se kanni l\u0027ap kanni vre. Moun k\u0027ap s\u00E8vi Bondye pa ka s\u00E8vi av\u00E8 l\u0027 ank\u00F2.",
    "Pr\u00E8t la va boule bagay ki kanni an, paske se yon move maladi k\u0027ap manje tout rad la. Se pou yo boule l\u0027 nan dife.",
    "Men, si l\u00E8 pr\u00E8t la egzaminen l\u0027, li jwenn kanni an pa gaye nan twal la osinon nan po a,",
    "pr\u00E8t la va bay l\u00F2d pou yo lave l\u0027. Apre sa, l\u0027a f\u00E8men l\u0027 ank\u00F2 yon kote pou s\u00E8t jou.",
    "Sou sety\u00E8m jou a, l\u0027a egzaminen l\u0027 ank\u00F2. Si li w\u00E8 kote ki te vle kanni an rete menm jan an, menm si li pa gaye sou r\u00E8s twal la, bagay la pa nan bon kondisyon, moun k\u0027ap s\u00E8vi Bondye pa ka s\u00E8vi av\u00E8 l\u0027. Se pou yo boule l\u0027 nan dife, kanni an te m\u00E8t sou lanv\u00E8 ou sou landr\u00E8t li.",
    "Men, si l\u00E8 pr\u00E8t la ap egzaminen l\u0027 dezy\u00E8m fwa a, li w\u00E8 kanni an te p\u00E8di koul\u00E8, fwa sa a, l\u0027a chire kote ki te kanni nan twal la osinon nan po a. Ou ank\u00F2, l\u0027a wete fil dwat ou fil trav\u00E8 ki te kanni nan twal la.",
    "Si apre sa, kanni an par\u00E8t ank\u00F2 epi li konmanse gaye nan r\u00E8s rad la, m\u00E8t rad la va boule l\u0027.",
    "Si apre yo lave yon rad, kanni an dispar\u00E8t, y\u0027a lave l\u0027 yon dezy\u00E8m fwa. Se l\u00E8 sa a rad la va nan bon kondisyon, moun k\u0027ap s\u00E8vi Bondye ka s\u00E8vi av\u00E8 l\u0027.",
    "Men regleman pou nou swiv l\u00E8 yon rad f\u00E8t an lenn osinon an twal fen blan bay mak tankou li ta vle kanni, ou ank\u00F2 l\u00E8 nan yon moso twal, fil dwat osinon fil trav\u00E8 yo, kit yo f\u00E8t an lenn ou ank\u00F2 an kenaf, bay mak tankou li ta vle kanni, ou ank\u00F2 l\u00E8 yon moso po osinon nenp\u00F2t bagay ki f\u00E8t an po bay mak tankou li ta vle kanni. Se konsa n\u0027a konnen si moun k\u0027ap s\u00E8vi Bondye ka s\u00E8vi osinon pa ka s\u00E8vi ak yo."
  ],
  [
    "Sey\u00E8 a pale ak Moyiz, li di l\u0027 konsa:",
    "-Men regleman w\u0027a bay pou yo swiv l\u00E8 y\u0027ap f\u00E8 s\u00E8vis pou moun ki geri apre yo te gen move maladi po. Jou pou yo rekon\u00E8t moun lan geri a, y\u0027a mennen l\u0027 bay pr\u00E8t la.",
    "Pr\u00E8t la va pran l\u0027, l\u0027a soti ansanm av\u00E8 l\u0027 l\u00F2t b\u00F2 limit kan kote moun rete a. L\u0027a egzaminen l\u0027 byen egzaminen, pou l\u0027 w\u00E8 si malad la geri vre.",
    "Pr\u00E8t la va bay l\u00F2d pou yo pote pou moun ki te malad la de zwazo tou vivan epi ki bon pou moun k\u0027ap f\u00E8 s\u00E8vis pou Bondye, ansanm ak yon moso bwa s\u00E8d, yon moso twal kamwazi ak yon ti branch iz\u00F2p.",
    "Apre sa, pr\u00E8t la va bay l\u00F2d pou yo touye premye zwazo a anwo yon b\u00F2l an t\u00E8 plen dlo fre.",
    "L\u0027a pran l\u00F2t zwazo a tou vivan ansanm ak bwa s\u00E8d la, moso twal kamwazi a ak ti branch iz\u00F2p la, l\u0027a plonje yo nan san zwazo yo te touye anwo dlo fre a.",
    "Apre sa, l\u0027a voye san an s\u00E8t fwa sou moun ki te gen move maladi po a epi l\u0027a di moun lan nan kondisyon ank\u00F2 pou f\u00E8 s\u00E8vis Bondye. L\u0027a lage zwazo vivan an pou l\u0027 vole al f\u00E8 wout li nan bwa.",
    "Moun ki te malad la va lave rad ki te sou li yo, l\u0027a kale t\u00E8t li n\u00E8t, l\u0027a benyen nan gwo dlo, epi l\u0027a nan kondisyon pou f\u00E8 s\u00E8vis Bondye ank\u00F2. Apre sa, l\u0027a antre nan kan kote moun rete a, men li p\u0027ap antre lakay li pandan s\u00E8t jou.",
    "Sou sety\u00E8m jou a, l\u0027a kale t\u00E8t li ank\u00F2, l\u0027a koupe tout bab li, tout plim je l\u0027 ak tout plim ki sou tout r\u00E8s k\u00F2 li. L\u0027a lave rad ki te sou li a, l\u0027a lave k\u00F2 l\u0027 nan gwo dlo. Apre sa, l\u0027a nan kondisyon pou l\u0027 f\u00E8 s\u00E8vis Bondye.",
    "Sou wity\u00E8m jou a, l\u0027a pran de ti belye ki pa gen ankenn enfimite ak yon ti fenm\u00E8l mouton ki gen ennan epi ki pa gen ankenn enfimite. L\u0027a pran tou de mamit farin melanje ak lwil oliv epi yon bout\u00E8y demi lit plen lwil oliv.",
    "Pr\u00E8t k\u0027ap f\u00E8 s\u00E8vis la va mennen moun lan ansanm ak ofrann li yo devan Sey\u00E8 a, jouk nan pap\u00F2t Tant Randevou a.",
    "Rive la, pr\u00E8t la va pran yonn nan ti belye yo, l\u0027a ofri l\u0027 ansanm ak demi lit lwil la bay Sey\u00E8 a pou peye pou sa moun lan te f\u00E8 ki mal. L\u0027a balanse yo devan Sey\u00E8 a tankou yon ofrann espesyal pou Sey\u00E8 a.",
    "L\u0027a touye ti mouton an kote yo konn touye b\u00E8t yo ofri pou mande padon an osinon pou boule n\u00E8t la, nan kote yo mete apa pou s\u00E8vis Bondye a. L\u0027a f\u00E8 sa konsa paske b\u00E8t moun yo ofri pou peye pou sa yo f\u00E8 ki mal la osinon pou mande Bondye padon an, se pou pr\u00E8t la li ye. Se yon ofrann yo mete apa n\u00E8t pou Sey\u00E8 a.",
    "Apre sa, pr\u00E8t la va pran ti gout nan san ti mouton an, l\u0027a pase l\u0027 sou pwent tete z\u00F2r\u00E8y dwat moun ki te malad la, sou gwo pous men dwat li ak sou gwo z\u00F2t\u00E8y pye dwat li.",
    "Pr\u00E8t la va pran ti gout lwil nan bout\u00E8y la, l\u0027a vide l\u0027 nan pla men g\u00F2ch li.",
    "L\u0027a tranpe yon dw\u00E8t men dwat li nan lwil ki nan pla men g\u00F2ch li a. Av\u00E8k dw\u00E8t la, l\u0027a voye ti gout lwil s\u00E8t fwa devan lot\u00E8l Bondye a.",
    "L\u0027a pran ti gout nan lwil ki nan pla men g\u00F2ch li a, l\u0027a mete l\u0027 menm kote li te mete san ti mouton an, ki vle di sou pwent tete z\u00F2r\u00E8y dwat moun lan, sou gwo pous men dwat li ak sou gwo z\u00F2t\u00E8y pye dwat li.",
    "L\u00E8fini, l\u0027a vide r\u00E8s lwil ki nan pla men l\u0027 lan sou t\u00E8t moun lan. Se konsa pr\u00E8t la va f\u00E8 s\u00E8vis pou mande Bondye padon devan lot\u00E8l Sey\u00E8 a.",
    "Apre sa, pr\u00E8t la va f\u00E8 ofrann pou peye sa moun lan f\u00E8 ki mal. L\u0027a f\u00E8 s\u00E8vis pou mande Bondye padon pou moun ki te malad la. L\u0027a touye b\u00E8t pou yo boule n\u00E8t la.",
    "L\u0027a mete l\u0027 sou lot\u00E8l la ansanm ak farin ble melanje ak lwil la. Se konsa pr\u00E8t la va f\u00E8 s\u00E8vis pou mande padon pou moun lan, epi moun lan va nan kondisyon ank\u00F2 pou l\u0027 f\u00E8 s\u00E8vis Bondye.",
    "Si moun lan p\u00F2v epi li pa gen anpil mwayen, l\u0027a pote yon s\u00E8l ti mouton pou yo ofri pou peye pou sa moun lan te f\u00E8 ki mal la. L\u0027a pote twaka mamit farin s\u00E8lman melanje ak lwil oliv ak yon bout\u00E8y demi lit plen lwil.",
    "L\u0027a pote de ti toutr\u00E8l tou osinon de ti pijon, jan mwayen li va penm\u00E8t li, yonn pou s\u00E8vi ofrann pou mande padon, l\u00F2t la pou boule n\u00E8t pou Sey\u00E8 a.",
    "Sou wity\u00E8m jou a, l\u0027a pote yo bay pr\u00E8t la devan p\u00F2t Tant Randevou a, pou pr\u00E8t la f\u00E8 s\u00E8vis pou mete l\u0027 nan kondisyon pou li ka s\u00E8vi Sey\u00E8 a ank\u00F2.",
    "Pr\u00E8t la va pran ti mouton li ofri pou peye pou sa moun lan f\u00E8 ki mal la ansanm ak bout\u00E8y lwil la, l\u0027a balanse yo devan Sey\u00E8 a tankou yon ofrann.",
    "Apre sa, l\u0027a touye ti mouton an, l\u0027a pran ti gout nan san li l\u0027a mete sou pwent tete z\u00F2r\u00E8y dwat moun ki te malad la, sou gwo pous men dwat li ak sou gwo z\u00F2t\u00E8y pye dwat li.",
    "Pr\u00E8t la va vide ti gout lwil nan pla men g\u00F2ch li,",
    "l\u0027a tranpe yon dw\u00E8t men dwat li nan lwil ki nan pla men g\u00F2ch li a. Av\u00E8k dw\u00E8t la, l\u0027a voye lwil la s\u00E8t fwa devan lot\u00E8l Sey\u00E8 a.",
    "Apre sa, l\u0027a pran nan lwil ki nan men g\u00F2ch li a, l\u0027a mete l\u0027 menm kote li te mete san ti mouton an, ki vle di sou pwent tete z\u00F2r\u00E8y dwat moun lan, sou gwo pous men dwat li a ak sou gwo z\u00F2t\u00E8y pye dwat li a.",
    "L\u00E8fini, l\u0027a vide r\u00E8s lwil ki nan pla men g\u00F2ch li a sou t\u00E8t moun lan. Se konsa l\u0027a f\u00E8 s\u00E8vis pou mande Bondye padon devan lot\u00E8l Sey\u00E8 a.",
    "Apre sa, l\u0027a ofri toutr\u00E8l yo, osinon pijon yo, dapre sa mwayen moun lan te penm\u00E8t li,",
    "yonn pou mande padon pou peche, l\u00F2t la pou yo boule n\u00E8t ansanm ak ofrann farin ble a. Se konsa pr\u00E8t la va f\u00E8 s\u00E8vis pou mande Bondye padon pou moun lan.",
    "Men regleman pou yo swiv l\u00E8 yon moun ki gen move maladi po pa gen dekwa pou l\u0027 ofri tou sa li te dwe ofri pou s\u00E8vis ki pou mete l\u0027 nan kondisyon pou f\u00E8 s\u00E8vis Bondye ank\u00F2.",
    "Sey\u00E8 a pale ak Moyiz ansanm ak Arawon, li di yo:",
    "-L\u00E8 n\u0027a fin antre nan peyi Kanaran an, peyi m\u0027ap ban nou pou rele nou pa nou an, si mwen voye salp\u00E8t sou yonn nan kay kote nou rete yo, men sa pou nou f\u00E8.",
    "M\u00E8t kay la va al jwenn pr\u00E8t la, l\u0027a di l\u0027: Gen yon bagay tankou salp\u00E8t ki par\u00E8t sou miray kay mwen an.",
    "Pr\u00E8t la va bay l\u00F2d pou yo mete tou sa ki nan kay la dey\u00F2 anvan li vin egzaminen kay la. Konsa, tou sa ki te nan kay la ka toujou s\u00E8vi pou moun k\u0027ap s\u00E8vi Bondye. Apre sa, pr\u00E8t la va vini, l\u0027a antre nan kay la pou egzaminen l\u0027.",
    "L\u0027a egzaminen tout miray yo. Si li w\u00E8 gen k\u00E8k kote ki manje nan miray la, epi ki gen ti koul\u00E8 v\u00E8t osinon wouj,",
    "pr\u00E8t la va soti nan kay la, l\u0027a f\u00E8men l\u0027 akle pou s\u00E8t jou.",
    "Sou sety\u00E8m jou a, pr\u00E8t la va tounen, l\u0027a egzaminen miray kay la ank\u00F2. Si li w\u00E8 tach la gaye sou miray kay la,",
    "pr\u00E8t la va bay l\u00F2d pou yo wete w\u00F2ch kote yo te jwenn salp\u00E8t la, y\u0027a voye w\u00F2ch yo jete yon kote andey\u00F2 lavil la, kote yo mete bagay ki pa ka s\u00E8vi pou s\u00E8vis Bondye.",
    "Apre sa, l\u0027a f\u00E8 yo grate tout anndan kay la, epi y\u0027a jete tout vye kras m\u00F2tye yo te grate a andey\u00F2 lavil la, menm kote yo mete bagay ki pa ka s\u00E8vi nan s\u00E8vis Bondye.",
    "Y\u0027a pran l\u00F2t w\u00F2ch ranplase w\u00F2ch yo te wete yo epi y\u0027a rekrepi kay la.",
    "Si salp\u00E8t la par\u00E8t ank\u00F2 apre yo fin wete w\u00F2ch malad yo, apre yo fin grate kay la epi yo rekrepi l\u0027,",
    "pr\u00E8t la va tounen vin gade. Si li w\u00E8 salp\u00E8t la gaye nan kay la, la konnen kay la gen yon move maladi sou miray li. Moun k\u0027ap s\u00E8vi Bondye pa ka rete ladan l\u0027.",
    "L\u00E8 sa a, y\u0027a demoli kay la n\u00E8t epi y\u0027a pran w\u00F2ch, bwa, m\u00F2tye ki te nan kay la, y\u0027a voye yo jete andey\u00F2 lavil la, kote yo mete bagay ki pa ka s\u00E8vi pou s\u00E8vis Bondye.",
    "Tout moun ki te antre anndan kay la l\u00E8 kay la te f\u00E8men an p\u0027ap nan kondisyon pou s\u00E8vi Bondye jouk asw\u00E8 rive.",
    "Tout moun ki te kouche osinon ki te manje anndan kay la va gen pou lave rad ki te sou yo.",
    "L\u00E8 pr\u00E8t la vin gade a, si li te jwenn salp\u00E8t la dispar\u00E8t n\u00E8t apre yo te fin rekrepi kay la, pr\u00E8t la va f\u00E8 konnen kay la nan bon kondisyon ank\u00F2 pou moun k\u0027ap s\u00E8vi Bondye ka rete ladan l\u0027, paske salp\u00E8t la dispar\u00E8t n\u00E8t.",
    "Apre sa, pr\u00E8t la va f\u00E8 s\u00E8vis pou wete peche nan kay la. L\u0027a pran de zwazo, k\u00E8k moso bwa s\u00E8d, yon moso twal kamwazi ak yon ti branch iz\u00F2p.",
    "L\u0027a touye yonn nan ti zwazo yo anwo yon b\u00F2l an t\u00E8 plen dlo fre.",
    "Apre sa, l\u0027a pran bwa s\u00E8d la, ti branch iz\u00F2p la, moso twal kamwazi a ansanm ak l\u00F2t zwazo ki vivan an, l\u0027a plonje yo nan san premye zwazo a ki melanje ak dlo fre a. Apre sa, l\u0027a voye san an s\u00E8t fwa sou kay la.",
    "Se konsa pr\u00E8t la va f\u00E8 s\u00E8vis pou wete peche nan kay la, av\u00E8k san zwazo a, dlo fre a, zwazo vivan an, bwa s\u00E8d la, ti branch iz\u00F2p la, epi moso twal kamwazi a.",
    "Apre sa, l\u0027a lage ti zwazo vivan an pou l\u0027 vole al f\u00E8 wout li nan bwa andey\u00F2 lavil la. Se konsa l\u0027a f\u00E8 s\u00E8vis pou mande Bondye padon pou kay la epi kay la va nan bon kondisyon pou moun k\u0027ap s\u00E8vi Bondye ka rete ladan l\u0027 ank\u00F2.",
    "Men regleman pou nou swiv l\u00E8 yon moun gen move maladi po osinon pyas,",
    "l\u00E8 kanni tonbe sou rad osinon l\u00E8 salp\u00E8t par\u00E8t nan yon kay,",
    "l\u00E8 yon moun gen yon kote sou po l\u0027 ki anfle osinon l\u00E8 li gen yon bouton ou ank\u00F2 yon tach ki par\u00E8t sou po l\u0027.",
    "Se konsa n\u0027a konnen l\u00E8 yon bagay nan bon kondisyon osinon l\u00E8 li pa nan bon kondisyon pou moun k\u0027ap s\u00E8vi Bondye. Se tout regleman yo sa pou move maladi po."
  ],
  [
    "Sey\u00E8 a pale ak Moyiz ansanm ak Arawon, li di yo konsa:",
    "-Pale ak p\u00E8p Izray\u00E8l la, di yo pou mwen: L\u00E8 yon nonm gen ekoulman, li pa nan kondisyon pou f\u00E8 s\u00E8vis Bondye.",
    "Kit ekoulman an ap koule, kit li bloke ti pati li, nonm lan pa nan kondisyon pou f\u00E8 s\u00E8vis Bondye.",
    "Moun k\u0027ap s\u00E8vi Bondye pa ka s\u00E8vi ak kabann kote moun malad la kouche ni ak bagay kote l\u0027 te chita.",
    "Tout moun ki manyen kabann lan gen pou lave rad ki sou yo, yo gen pou yo benyen nan gwo dlo, epi yo p\u0027ap nan kondisyon pou f\u00E8 s\u00E8vis Bondye jouk asw\u00E8.",
    "Konsa tou, tout moun ki chita sou bagay kote li te chita gen pou lave rad ki sou yo, pou yo benyen nan gwo dlo epi yo p\u0027ap nan kondisyon pou f\u00E8 s\u00E8vis Bondye jouk asw\u00E8.",
    "Tout moun ki manyen yon moun ki gen ekoulman gen pou yo lave rad ki sou yo, pou yo benyen nan gwo dlo epi yo p\u0027ap nan kondisyon pou f\u00E8 s\u00E8vis Bondye jouk asw\u00E8.",
    "Si nonm malad la krache sou yon moun ki te nan kondisyon pou f\u00E8 s\u00E8vis Bondye, moun sa a gen pou l\u0027 lave rad ki te sou li a, li gen pou l\u0027 benyen nan gwo dlo epi li p\u0027ap nan kondisyon pou f\u00E8 s\u00E8vis Bondye jouk asw\u00E8.",
    "Si nonm malad la moute sou yon s\u00E8l chwal, moun ki nan kondisyon pou f\u00E8 s\u00E8vis Bondye pa ka s\u00E8vi av\u00E8k s\u00E8l la.",
    "Tout moun ki manyen nenp\u00F2t bagay kote nonm lan te chita a p\u0027ap nan kondisyon pou f\u00E8 s\u00E8vis Bondye jouk asw\u00E8. Tout moun ki va pran nenp\u00F2t bagay kote nonm lan te chita a pou yo pote l\u0027 ak men yo, yo gen pou lave rad sou yo, pou yo benyen nan gwo dlo epi yo p\u0027ap nan kondisyon pou f\u00E8 s\u00E8vis Bondye jouk asw\u00E8.",
    "Si yon nonm ki gen ekoulman manyen yon moun san li pa lave men l\u0027 anvan, moun sa a gen pou lave rad ki sou li, li gen pou l\u0027 benyen nan gwo dlo epi li p\u0027ap nan kondisyon pou l\u0027 f\u00E8 s\u00E8vis Bondye jouk asw\u00E8.",
    "Depi nonm malad la manyen yon veso f\u00E8t an t\u00E8, se pou yo kraze veso a. Men, si veso a f\u00E8t an bwa, y\u0027a lave l\u0027 nan gwo dlo.",
    "Apre nonm ki te gen ekoulman an fin geri, li gen pou l\u0027 tann s\u00E8t jou anvan li f\u00E8 s\u00E8vis ki pou mete l\u0027 nan kondisyon pou f\u00E8 s\u00E8vis Bondye. L\u00E8 sa a, l\u0027a lave rad ki sou li, l\u0027a benyen nan dlo dous. Se konsa l\u0027a vin nan kondisyon pou f\u00E8 s\u00E8vis Bondye ank\u00F2.",
    "Sou wity\u00E8m jou a, l\u0027a pran de toutr\u00E8l osinon de pijon, l\u0027a pote yo bay pr\u00E8t la devan p\u00F2t Tant Randevou a.",
    "Pr\u00E8t la va ofri yonn ladan yo pou wete peche li yo, l\u00F2t la pou yo boule n\u00E8t pou Sey\u00E8 a. Se konsa l\u0027a f\u00E8 s\u00E8vis pou mande Bondye padon pou ekoulman nonm lan te genyen an.",
    "L\u00E8 yon nonm voye sou li, se pou li lave tout k\u00F2 l\u0027 nan dlo epi li p\u0027ap nan kondisyon pou f\u00E8 s\u00E8vis Bondye jouk asw\u00E8.",
    "Depi dechay la tonbe sou yon bagay f\u00E8t an twal osinon an po, se pou yo lave bagay sa yo, epi moun ki nan kondisyon pou f\u00E8 s\u00E8vis Bondye p\u0027ap ka s\u00E8vi ak bagay sa yo jouk asw\u00E8.",
    "L\u00E8 yon nonm kouche ak yon fanm epi li voye anndan l\u0027, tou de gen pou benyen nan gwo dlo, epi yo p\u0027ap nan kondisyon pou f\u00E8 s\u00E8vis Bondye jouk asw\u00E8.",
    "L\u00E8 yon fanm gen r\u00E8g li, li p\u0027ap nan kondisyon pou f\u00E8 s\u00E8vis Bondye pandan s\u00E8t jou. Tout moun ki manyen l\u0027 pandan s\u00E8t jou sa yo p\u0027ap nan kondisyon tou pou f\u00E8 s\u00E8vis Bondye jouk asw\u00E8.",
    "L\u00E8 konsa, moun k\u0027ap s\u00E8vi Bondye pa ka s\u00E8vi ak kabann kote l\u0027 kouche ni ak bagay li te s\u00E8vi pou l\u0027 chita.",
    "L\u00E8 yon moun manyen kabann yon fanm konsa, li gen pou l\u0027 lave rad ki sou li, l\u0027a benyen nan gwo dlo, epi li p\u0027ap nan kondisyon pou f\u00E8 s\u00E8vis Bondye jouk asw\u00E8.",
    "Si yon moun manyen yon bagay fanm lan te s\u00E8vi pou l\u0027 chita, li gen pou l\u0027 lave rad ki sou li, l\u0027a benyen nan gwo dlo epi li p\u0027ap nan kondisyon pou l\u0027 f\u00E8 s\u00E8vis Bondye jouk asw\u00E8.",
    "Wi, depi se kabann fanm lan osinon yon bagay fanm lan s\u00E8vi pou l\u0027 chita yon moun manyen, moun sa a p\u0027ap nan kondisyon pou f\u00E8 s\u00E8vis Bondye jouk asw\u00E8.",
    "Si yon nonm kouche ak yon fanm ki gen r\u00E8g li epi li sal ak san, li p\u0027ap nan kondisyon pou l\u0027 f\u00E8 s\u00E8vis Bondye pandan s\u00E8t jou. Depi li kouche sou yon kabann, moun k\u0027ap s\u00E8vi Bondye p\u0027ap ka s\u00E8vi ak kabann sa a.",
    "Si yon fanm gen r\u00E8g li pandan plizy\u00E8 jou l\u00E8 li pa nan pery\u00F2d li, osinon si r\u00E8g li kontinye koule k\u00E8k jou apre pery\u00F2d li pase, se va menm jan an tou. Li p\u0027ap nan kondisyon pou l\u0027 f\u00E8 s\u00E8vis Bondye pandan tout jou san an ap koule a, tankou l\u00E8 l\u0027 gen r\u00E8g li n\u00F2mal.",
    "L\u00E8 sa a, moun k\u0027ap s\u00E8vi Bondye pa ka s\u00E8vi ni ak kabann kote l\u0027 kouche ni ak bagay li s\u00E8vi pou l\u0027 chita.",
    "Si yon moun manyen yonn nan bagay sa yo, li p\u0027ap nan kondisyon pou l\u0027 f\u00E8 s\u00E8vis Bondye, l\u0027a gen pou l\u0027 lave rad ki sou li, pou l\u0027 benyen nan gwo dlo epi li p\u0027ap nan kondisyon pou l\u0027 f\u00E8 s\u00E8vis Bondye jouk asw\u00E8.",
    "L\u00E8 san an va sispann koule, fanm lan va tann s\u00E8t jou. Se apre sa l\u0027a nan kondisyon pou l\u0027 f\u00E8 s\u00E8vis Bondye.",
    "Sou wity\u00E8m jou a, l\u0027a pran de toutr\u00E8l osinon de pijon, l\u0027a pote yo bay pr\u00E8t la devan p\u00F2t Tant Randevou a.",
    "Pr\u00E8t la va ofri yonn ladan yo pou wete peche li yo, l\u0027a ofri l\u00F2t la pou boule n\u00E8t pou Bondye. Se konsa l\u0027a f\u00E8 s\u00E8vis pou mande Bondye padon pou fanm lan, paske r\u00E8g la te mete l\u0027 nan kondisyon li pa t\u0027 ka f\u00E8 s\u00E8vis Bondye.",
    "Sey\u00E8 a di Moyiz ank\u00F2: -Pale moun Izray\u00E8l yo byen. L\u00E8 yo pa nan kondisyon pou f\u00E8 s\u00E8vis Bondye, piga yo pwoche b\u00F2 Tant Randevou a ki nan mitan kan kote yo rete a. Si yo f\u00E8 sa y\u0027a mouri.",
    "Men regleman pou yo swiv l\u00E8 yon nonm pa ka f\u00E8 s\u00E8vis Bondye paske li gen ekoulman osinon paske li voye sou li,",
    "l\u00E8 yon fanm gen r\u00E8g li, osinon l\u00E8 yon nonm kouche ak yon fanm ki pa nan kondisyon pou f\u00E8 s\u00E8vis Bondye, wi pou tout moun, fanm kou gason, ki gen ekoulman."
  ],
  [
    "Sey\u00E8 a pale ak Moyiz apre lanm\u00F2 de pitit gason Arawon yo ki te mouri l\u00E8 yo te ofri yon dife ki pa t\u0027 bon bay Sey\u00E8 a.",
    "Sey\u00E8 a di Moyiz konsa: -Pale ak Arawon, fr\u00E8 ou la, pou l\u0027 pa antre nenp\u00F2t kil\u00E8, nenp\u00F2t ki jan d\u00E8y\u00E8 rido a nan kote ki apa pou mwen an, devan kouv\u00E8ti espesyal ki sou Bwat Kontra a. Paske se la, sou kouv\u00E8ti ki sou bwat kontra a, mwen par\u00E8t nan yon nwaj. Si li pa swiv l\u00F2d sa a, li ka mouri.",
    "L\u00E8 l\u0027ap antre nan kote ki apa n\u00E8t pou Bondye a, li gen pou l\u0027 pote yon jenn ti towo ak yon belye. Ti towo a va s\u00E8vi pou mande Bondye padon, epi y\u0027a boule belye a n\u00E8t pou Sey\u00E8 a.",
    "Men ki jan pou Arawon abiye l\u00E8 l\u0027ap antre nan kay Bondye a. L\u0027a mete rad seremoni pou pr\u00E8t yo mete l\u00E8 y\u0027ap f\u00E8 s\u00E8vis pou Bondye. L\u0027a mete chemiz twal fen blan an ak kalson twal fen blan an, l\u0027a mare sentiwon twal fen blan an nan ren l\u0027 ak mouchwa t\u00E8t twal fen blan an nan t\u00E8t li. L\u0027a lave k\u00F2 l\u0027 nan gwo dlo anvan la mete yo sou li.",
    "Moun p\u00E8p Izray\u00E8l yo va bay Arawon de bouk kabrit ak yon belye. Bouk kabrit yo va s\u00E8vi ofrann pou mande Bondye f\u00E8 gras. Belye a menm, y\u0027a boule l\u0027 n\u00E8t pou Sey\u00E8 a.",
    "Arawon va ofri ti towo b\u00E8f la pou yo touye l\u0027 pou wete peche l\u0027 yo ak peche fanmi l\u0027 yo. Se konsa l\u0027a f\u00E8 s\u00E8vis pou mande Bondye padon an pou li ak pou fanmi l\u0027.",
    "Apre sa, l\u0027a pran de bouk kabrit yo, l\u0027a mennen yo devan p\u00F2t Tant Randevou a. L\u0027a prezante yo devan lot\u00E8l Bondye a.",
    "Apre sa, l\u0027a tire os\u00F2 ak de ti w\u00F2ch, yonn make: Pou Sey\u00E8 a, l\u00F2t la: Pou Azaz\u00E8l.",
    "Arawon va touye bouk kabrit ki soti pou Sey\u00E8 a, l\u0027a ofri l\u0027 pou wete peche.",
    "Men, l\u0027a pran bouk kabrit ki soti pou Azaz\u00E8l la, y\u0027a prezante l\u0027 tou vivan devan Sey\u00E8 a. Apre sa, l\u00E8 y\u0027a fin f\u00E8 s\u00E8vis sou li pou wete peche pou p\u00E8p la, y\u0027a lage l\u0027 nan dez\u00E8 a pou l al jwenn Azaz\u00E8l.",
    "L\u00E8fini, Arawon va touye ti towo b\u00E8f li te ofri pou wete peche pa l\u0027 yo. L\u0027a f\u00E8 s\u00E8vis pou mande Bondye padon pou peche pa l\u0027 yo ansanm ak peche fanmi l\u0027 yo.",
    "Apre sa, l\u0027a pran yon recho, l\u0027a plen l\u0027 chabon dife tou limen la jwenn sou lot\u00E8l la, l\u0027a pran de ponyen lansan santi bon an poud. L\u0027a pote recho a ak lansan an antre nan kote ki apa n\u00E8t pou Sey\u00E8 a.",
    "Rive la, devan lot\u00E8l Sey\u00E8 a, l\u0027a mete lansan an sou dife a, lafimen lansan an va kouvri kouv\u00E8ti Bwat Kontra a n\u00E8t. Konsa, li p\u0027ap ka w\u00E8 l\u0027, li p\u0027ap mouri.",
    "L\u0027a tranpe dw\u00E8t li nan san ti towo b\u00E8f la, l\u0027a voye san an sou b\u00F2 devan kouv\u00E8ti Bwat Kontra a, sou b\u00F2 sol\u00E8y leve. Apre sa, l\u0027a voye san an s\u00E8t fwa devan kouv\u00E8ti a av\u00E8k dw\u00E8t li.",
    "Se l\u00E8 sa a l\u0027a touye kabrit pou wete peche p\u00E8p la. L\u0027a pran san an, l\u0027a pote l\u0027 anndan kote ki apa n\u00E8t pou Sey\u00E8 a, l\u0027a voye l\u0027 sou kouv\u00E8ti a ak devan kouv\u00E8ti a, menm jan li te f\u00E8 pou san ti towo b\u00E8f la.",
    "Se konsa, pout\u00E8t tout peche ak tout mechanste p\u00E8p la f\u00E8 yo, epi pout\u00E8t moun nan p\u00E8p la ki pa nan kondisyon pou f\u00E8 s\u00E8vis Bondye, Arawon va f\u00E8 s\u00E8vis pou mande Bondye f\u00E8 gras pou kote ki apa n\u00E8t pou li a. L\u0027a f\u00E8 sa tou pou Tant Randevou a, paske tant lan kanpe nan mitan p\u00E8p la ak tout moun nan p\u00E8p la ki pa nan kondisyon pou f\u00E8 s\u00E8vis Bondye.",
    "Depi Arawon antre nan kote ki apa n\u00E8t pou Sey\u00E8 a pou l\u0027 f\u00E8 s\u00E8vis pou mande padon an jouk l\u00E8 li soti, l\u00F2t moun pa gen dwa anndan tant Randevou a. L\u0027a f\u00E8 s\u00E8vis la pou li menm, pou fanmi l\u0027 ak pou tout moun p\u00E8p Izray\u00E8l yo.",
    "L\u00E8fini, l\u0027a soti, l\u0027a ale b\u00F2 kote lot\u00E8l pou boule ofrann lan, l\u0027a f\u00E8 s\u00E8vis pou wete peche pou li tou. Epi, l\u0027a pran nan san ti towo b\u00E8f la ak nan san bouk kabrit la, l\u0027a mete sou kat k\u00F2n ki sou kat kwen lot\u00E8l la.",
    "L\u00E8fini, av\u00E8k dw\u00E8t li, l\u0027a voye san an s\u00E8t fwa sou lot\u00E8l la. Se konsa, pout\u00E8t moun nan p\u00E8p Izray\u00E8l la ki pa nan kondisyon pou f\u00E8 s\u00E8vis pou Bondye, l\u0027a f\u00E8 s\u00E8vis pou mete lot\u00E8l la nan kondisyon pou f\u00E8 s\u00E8vis Bondye, l\u0027a mete l\u0027 apa pou Bondye.",
    "L\u00E8 Arawon va fin f\u00E8 s\u00E8vis pou wete peche pou kote ki apa n\u00E8t pou Bondye a, pou Tant Randevou a ak pou lot\u00E8l la, l\u0027a f\u00E8 yo pwoche bouk kabrit vivan yo te chwazi pou Azaz\u00E8l la devan Sey\u00E8 a.",
    "L\u0027a mete tou de men l\u0027 yo sou t\u00E8t kabrit la, l\u0027a rekon\u00E8t sou li tout peche, tout mechanste ak tout movezak p\u00E8p Izray\u00E8l la te f\u00E8. Se konsa l\u0027a mete tout peche sa yo sou t\u00E8t kabrit la. L\u00E8fini, l\u0027a f\u00E8 moun ki chwazi pou sa a mennen kabrit la al lage l\u0027 nan dez\u00E8 a.",
    "Bouk la va pote tout peche yo ale sou li yon z\u00F2n kote pa gen moun rete la.",
    "Apre sa, Arawon va antre ank\u00F2 nan Tant Randevou a. L\u0027a wete rad fen blan li te mete sou li pou li te ka antre nan kote ki apa n\u00E8t pou Sey\u00E8 a, l\u0027a kite yo la.",
    "L\u0027a pran yon bon beny nan kote yo mete apa pou sa a, l\u0027a mete l\u00F2t rad sou li. Apre sa, l\u0027a soti, l\u0027a ofri b\u00E8t pou yo boule n\u00E8t yo pou peche pa l\u0027 yo ak pou tout peche p\u00E8p la. L\u0027a f\u00E8 s\u00E8vis pou mande Bondye padon.",
    "L\u0027a pran gr\u00E8s b\u00E8t yo te ofri pou peche a, l\u0027a boule yo sou lot\u00E8l la.",
    "Nonm ki te al lage bouk kabrit la pou Azaz\u00E8l nan dez\u00E8 a gen pou l\u0027 lave tout rad ki sou li, epi pou l\u0027 pran yon bon beny nan gwo dlo, anvan li tounen nan kan kote moun yo rete a.",
    "Y\u0027a pran towo b\u00E8f ak kabrit yo te touye pou wete peche a, y\u0027a pote yo ale andey\u00F2 limit kan kote moun yo rete a, epi y\u0027a boule po vyann yo ansanm ak tout tripay yo n\u00E8t. Se san b\u00E8t sa yo yo te pote nan kote ki apa n\u00E8t pou Sey\u00E8 a pou f\u00E8 s\u00E8vis pou mande padon pou peche.",
    "Moun ki te al boule yo a va gen pou l\u0027 lave rad li tou, pou l\u0027 benyen n\u00E8t nan gwo dlo anvan li tounen nan kan kote moun yo rete a.",
    "Men regleman pou nou f\u00E8 tout tan tout tan jouk sa kaba. Sou dizy\u00E8m jou nan sety\u00E8m mwa a, tout moun p\u00E8p Izray\u00E8l yo ansanm ak tout moun l\u00F2t nasyon k\u0027ap viv nan mitan nou yo va f\u00E8 j\u00E8n, yo p\u0027ap f\u00E8 ankenn travay jou sa a.",
    "Paske, jou sa a y\u0027a f\u00E8 s\u00E8vis pou wete yo anba tout peche yo, pou yo ka par\u00E8t nan bon kondisyon devan Sey\u00E8 a.",
    "Jou sa a va yon jou espesyal pou nou f\u00E8 j\u00E8n, yon jou pou nou pa travay menm. Se l\u00F2d mwen ban nou, se pou nou toujou f\u00E8 s\u00E8vis sa a.",
    "Se va reskonsablite granpr\u00E8t yo va mete apa pou f\u00E8 s\u00E8vis Sey\u00E8 a nan plas papa l\u0027 la pou li f\u00E8 s\u00E8vis pou mande Bondye padon, l\u0027a mete rad fen blan yo, rad pou pr\u00E8t yo mete l\u00E8 y\u0027ap f\u00E8 s\u00E8vis.",
    "L\u0027a f\u00E8 s\u00E8vis pou wete peche pou kote ki apa n\u00E8t pou Bondye a, pou Tant Randevou a ak pou lot\u00E8l la, l\u0027a f\u00E8 ofrann pou pr\u00E8t yo ak pou tout p\u00E8p Izray\u00E8l la.",
    "Men regleman pou nou swiv tout tan tout tan. Se yon s\u00E8vis pou yo f\u00E8 yon fwa chak lanne pou mande padon pou peche p\u00E8p Izray\u00E8l la. Yo te f\u00E8 tout bagay jan Sey\u00E8 a te bay Moyiz l\u00F2d f\u00E8 a."
  ],
  [
    "Sey\u00E8 a pale ak Moyiz, li di l\u0027 konsa:",
    "-Pale ak Arawon ak pitit gason l\u0027 yo epi ak tout moun p\u00E8p Izray\u00E8l yo. W\u0027a di yo: Men bagay Sey\u00E8 a bay l\u00F2d pou nou f\u00E8:",
    "Si yonn nan moun Izray\u00E8l yo touye yon towo b\u00E8f, yon mouton osinon yon kabrit nan kan kote yo rete a, ou ank\u00F2 l\u00F2t b\u00F2 limit kan an,",
    "depi se pa devan p\u00F2t Tant Randevou a li touye l\u0027 pou l\u0027 ofri l\u0027 bay Sey\u00E8 a la devan kay Sey\u00E8 a, moun sa a koupab, li f\u00E8 yon krim, li f\u00E8 san koule. Se pou yo wete l\u0027 n\u00E8t nan mitan moun p\u00E8p Bondye a.",
    "Sa vle di: Depi koulye a moun p\u00E8p Izray\u00E8l yo gen pou mennen devan Sey\u00E8 a tout b\u00E8t yo te konn touye nan jaden. Se pou yo mennen yo bay pr\u00E8t la devan p\u00F2t Tant Randevou a. Se la y\u0027a touye yo, menm jan yo touye b\u00E8t y\u0027ap ofri pou di Bondye m\u00E8si.",
    "Pr\u00E8t la va pran san an, l\u0027a vide l\u0027 sou lot\u00E8l la, devan p\u00F2t Tant Randevou a. L\u0027a boule gr\u00E8s la pou l\u0027 f\u00E8 yon bon sant ki va f\u00E8 Sey\u00E8 a plezi.",
    "Se pou moun p\u00E8p Izray\u00E8l yo sispann ofri b\u00E8t pou yo touye bay zid\u00F2l nan jaden tankou yo te konn f\u00E8 l\u00E8 yo te vire do bay Bondye a. Se pou p\u00E8p la toujou kenbe l\u00F2d sa a de pitit an pitit.",
    "Epi w\u0027a di yo ank\u00F2: Ankenn moun nan p\u00E8p Izray\u00E8l la, ni moun l\u00F2t nasyon k\u0027ap viv nan mitan yo pa gen dwa touye b\u00E8t yo ofri ni pou yo boule n\u00E8t ni pou l\u00F2t kalite s\u00E8vis",
    "ankenn l\u00F2t kote, si se pa devan p\u00F2t Tant Randevou a pou li ofri l\u0027 bay Sey\u00E8 a. Si se pa sa, y\u0027a wete l\u0027 n\u00E8t nan mitan moun p\u00E8p Bondye a.",
    "Pesonn ni nan p\u00E8p Izray\u00E8l la, ni pami moun l\u00F2t nasyon k\u0027ap viv nan mitan yo pa gen dwa manje vyann ak tout san li ladan l\u0027. Si li f\u00E8 l\u0027, mwen menm Sey\u00E8 a, mwen p\u0027ap okipe l\u0027 ank\u00F2, m\u0027ap wete l\u0027 nan mitan p\u00E8p mwen an.",
    "Nanm tout b\u00E8t vivan se nan san an li ye. Se pout\u00E8t sa, mwen menm Sey\u00E8 a, mwen mande pou yo vide tout san an sou lot\u00E8l la pou li ka wete peche p\u00E8p la. Nou bay san an pou nanm nou.",
    "Se pout\u00E8t sa Sey\u00E8 a te di moun p\u00E8p Izray\u00E8l yo: Pesonn nan p\u00E8p Izray\u00E8l la, ni ankenn moun l\u00F2t nasyon k\u0027ap viv nan mitan nou pa gen dwa manje vyann ki gen san ladan l\u0027.",
    "L\u00E8 yon moun nan p\u00E8p Izray\u00E8l la osinon yon moun l\u00F2t nasyon k\u0027ap viv nan mitan yo al lachas, si li pran yon b\u00E8t osinon yon zwazo yo gen dwa manje, l\u0027a vide tout san b\u00E8t la at\u00E8 epi la kouvri l\u0027 ak t\u00E8.",
    "Paske nanm tout b\u00E8t vivan se nan san an li ye. Se pout\u00E8t sa mwen menm, Sey\u00E8 a, mwen di moun p\u00E8p Izray\u00E8l yo: Yo pa gen dwa manje vyann ankenn b\u00E8t ak tout san an ladan l\u0027. Paske se nan san an nanm lan ye. Tout moun ki manje vyann ak san li ladan l\u0027, m\u0027ap wete yo nan mitan p\u00E8p mwen an.",
    "Mwen pa bezwen konnen si se moun p\u00E8p Izray\u00E8l la osinon moun l\u00F2t nasyon k\u0027ap viv nan mitan nou, depi yon moun manje vyann yon b\u00E8t mouri osinon vyann b\u00E8t yon l\u00F2t b\u00E8t nan bwa ta touye, l\u0027a gen pou l\u0027 lave rad ki sou li, l\u0027a benyen nan gwo dlo, epi li p\u0027ap nan kondisyon pou f\u00E8 s\u00E8vis Bondye jouk asw\u00E8. Se apr\u00E8 sa l\u0027a nan kondisyon pou f\u00E8 s\u00E8vis Bondye ank\u00F2.",
    "Men, si li pa lave rad ki sou li yo, si li pa benyen n\u00E8t, l\u0027a peye sa l\u0027 f\u00E8 a."
  ],
  [
    "Sey\u00E8 a pale ak Moyiz, li di l\u0027 konsa:",
    "-Pale ak moun p\u00E8p Izray\u00E8l yo, w\u0027a di yo: Se mwen menm ki Sey\u00E8 a, Bondye nou an!",
    "Piga nou janm f\u00E8 menm jan ak moun peyi Lejip kote nou te ye a, ni tankou moun peyi Kanaran kote mwen pral mennen nou an. Piga nou swiv m\u00E8s yo.",
    "Se pou nou swiv l\u00F2d mwen ban nou. Se pou nou f\u00E8 sa mwen di nou f\u00E8. Se pou nou mache dapre prensip mwen ban nou. Se mwen menm ki Sey\u00E8 a, Bondye nou an.",
    "Se pou nou swiv regleman ak l\u00F2d mwen ban nou yo. Gremesi sa m\u0027 di nou f\u00E8 a, tout moun ki koute m\u0027 va jwenn lavi. Se mwen menm ki Sey\u00E8 a!",
    "Apre sa, Sey\u00E8 a bay regleman sa yo: -Piga pesonn kouche yon fanm ki fanmi pre l\u0027. Se mwen menm ki Sey\u00E8 a.",
    "Piga ou jete dezon\u00E8 sou papa ou pou ou kouche madanm li, se manman ou li ye. Pa jete dezon\u00E8 sou manman ou.",
    "Piga ou jete dezon\u00E8 sou papa ou pou ou kouche yonn nan fanm kay papa ou yo.",
    "Piga ou kouche s\u00E8 ou, li te m\u00E8t menm papa osinon menm manman av\u00E8 ou, kit li te elve nan menm kay av\u00E8 ou, kit li te elve l\u00F2t kote. Piga ou kouche l\u0027.",
    "Piga ou kouche pitit fi pitit gason ou osinon pitit fi pitit fi ou. Se va sou pw\u00F2p t\u00E8t ou w\u0027a jete dezon\u00E8.",
    "Piga ou kouche pitit fi madanm papa ou. Se pou ou konsidere l\u0027 tankou pw\u00F2p s\u00E8 ou.",
    "Piga ou kouche matant ou, kit se matant b\u00F2 papa,",
    "kit se b\u00F2 manman.",
    "Piga ou kouche madanm tonton ou b\u00F2 papa. Se pou ou konsidere l\u0027 tankou matant ou.",
    "Piga ou kouche b\u00E8lfi ou: se madanm pitit gason ou li ye. Pa jete dezon\u00E8 sou li.",
    "Piga ou kouche madanm fr\u00E8 ou. Pa jete dezon\u00E8 sou fr\u00E8 ou.",
    "Piga ou kouche pitit fi osinon pitit pitit fi yon madanm ki te nan af\u00E8 av\u00E8 ou deja. Pa kouche yo. Se tankou si se te fanmi pre ou yo te ye. Si ou f\u00E8 sa, se va yon wont!",
    "Piga ou pran yonn nan s\u00E8 madanm ou pou yonn nan pw\u00F2p madanm ou yo toutotan madanm ou vivan. Sa ka mete yon jalouzi nan mitan yo.",
    "Piga ou kouche yon fanm ki gen r\u00E8g li, paske l\u00E8 sa a li pa nan kondisyon pou f\u00E8 s\u00E8vis Bondye.",
    "Piga ou kouche madanm yon fr\u00E8 par\u00E8y ou, paske l\u00E8 nou f\u00E8 sa, ni ou ni fanm lan, nou pa nan kondisyon pou f\u00E8 s\u00E8vis Bondye.",
    "Piga ou janm bay yonn nan pitit fi ou yo tankou ofrann pou yo boule bay zid\u00F2l yo rele Mol\u00F2k la, paske l\u00E8 sa a w\u0027a f\u00E8 yo derespekte non Bondye. Se mwen menm ki Sey\u00E8 a.",
    "Piga yon gason kouche yon l\u00F2t gason tankou yo kouche yon fanm: Se bagay Bondye pi pa vle w\u00E8.",
    "Ni fanm ni gason pa gen dwa kwaze ak zannimo. Se bagay k\u0027ap mete yo nan kondisyon pou yo pa ka f\u00E8 s\u00E8vis Bondye. Se bagay sal n\u00E8t.",
    "Piga nou janm f\u00E8 bagay sa yo k\u0027ap mete nou nan kondisyon pou nou pa ka f\u00E8 s\u00E8vis Bondye. Se bagay konsa p\u00E8p l\u00F2t nasyon ki t\u0027ap viv nan peyi a anvan nou yo te konn f\u00E8. Se pout\u00E8t sa Sey\u00E8 a ap mete yo dey\u00F2 pou nou ka pran plas yo.",
    "Yo te mete tout peyi a nan move kondisyon ak sa yo t\u0027ap f\u00E8 a. Se konsa mwen menm Sey\u00E8 a, m\u0027ap peni peyi a, m\u0027ap f\u00E8 l\u0027 voye moun ki rete sou li yo jete dey\u00F2.",
    "Men nou menm, se pou nou kenbe tout l\u00F2d ak tout k\u00F2mandman mwen ban nou yo. Piga pesonn ni nan nou, ni nan moun l\u00F2t nasyon k\u0027ap viv nan mitan nou yo f\u00E8 ankenn nan bagay mwen pa vle w\u00E8 yo.",
    "Se paske moun ki te rete nan peyi a anvan nou yo te f\u00E8 tout kalite bagay sa yo, kif\u00E8 yo te mete peyi a nan move kondisyon sa a.",
    "Konsa tou, si nou mete peyi a nan move kondisyon, peyi a pral voye nou jete dey\u00F2 menm jan li te f\u00E8 l\u0027 pou p\u00E8p ki te la anvan nou yo.",
    "Depi yon moun f\u00E8 yonn nan bagay sal sa yo, y\u0027ap wete l\u0027 nan mitan p\u00E8p Bondye a.",
    "Epi Sey\u00E8 a di: -Se pou nou kenbe l\u00F2d mwen yo. Pa swiv move m\u00E8s moun ki te rete nan peyi a anvan nou yo. Pa f\u00E8 vye bagay sa yo k\u0027ap mete nou nan kondisyon pou nou pa ka f\u00E8 s\u00E8vis Bondye. Se mwen menm ki Sey\u00E8 a, Bondye nou an!"
  ],
  [
    "Sey\u00E8 a pale ak Moyiz, li di l\u0027 konsa:",
    "-Pale ak tout moun ki f\u00E8 pati p\u00E8p Izray\u00E8l la. W\u0027a di yo: Se pou nou viv apa pou mwen paske mwen menm, Sey\u00E8 a, Bondye nou an, mwen se yon Bondye apa.",
    "Se pou nou tout respekte manman ak papa nou. Se pou nou respekte regleman jou repo mwen yo. Se mwen menm ki Sey\u00E8 a, Bondye nou an!",
    "Pa janm vire do ban mwen pou n\u0027 al s\u00E8vi zid\u00F2l. Piga nou janm fonn metal pou f\u00E8 estati ki pou s\u00E8vi nou bondye. Se mwen menm ki Sey\u00E8 a, Bondye nou an!",
    "L\u00E8 n\u0027ap touye b\u00E8t pou f\u00E8 ofrann pou di Sey\u00E8 a m\u00E8si, se pou nou f\u00E8 l\u0027 jan mwen mande l\u0027 la pou m\u0027 ka asepte l\u0027 nan men nou.",
    "Se pou nou manje vyann b\u00E8t yo ofri ban mwen an menm jou a, osinon nan denmen. Men, sou twazy\u00E8m jou a, tout sa ki rete nan vyann lan, se pou nou boule l\u0027.",
    "Paske si nou manje l\u0027 sou twazy\u00E8m jou a, se yon manje gate li ye! Sey\u00E8 a p\u0027ap asepte l\u0027 nan men nou.",
    "Se pout\u00E8t sa, tout moun ki va manje yon vyann konsa va gen pou peye pou sa l\u0027 f\u00E8 a, paske li pa respekte bagay yo te mete apa pou mwen. Moun konsa se pou nou wete yo nan mitan p\u00E8p mwen an.",
    "L\u00E8 n\u0027ap ranmase rek\u00F2t nan jaden nou, se pa pou nou ranmase sa ki toupre lizy\u00E8 jaden an, ni nou pa bezwen tounen d\u00E8y\u00E8 pou nou ranmase ti grenn ki te tonbe at\u00E8.",
    "Nou pa bezwen tounen nan jaden rezen an pou nou ranmase d\u00E8nye ti grap rezen yo te bliye, osinon pou nou ranmase ti grenn rezen ki te tonbe at\u00E8. N\u0027a kite sa pou moun peyi a ki pa gen anyen, ak pou moun l\u00F2t nasyon k\u0027ap viv nan mitan nou yo. Se mwen menm ki Sey\u00E8 a, Bondye nou an!",
    "Piga nou pran sa ki pa pou nou. Piga nou yonn twonpe l\u00F2t. Piga nou bay fr\u00E8 par\u00E8y nou manti.",
    "Piga nou pran non m\u0027 pou f\u00E8 s\u00E8man pou twonpe moun. Si nou f\u00E8 sa, se derespekte n\u0027ap derespekte non Bondye nou an. Se mwen menm ki Sey\u00E8 a!",
    "Piga nou pwofite sou moun menm ras ak nou. L\u00E8 l\u00E8 pou nou peye moun ki travay pou nou an rive, peye l\u0027 lajan l\u0027. Piga nou voye l\u0027 pou denmen maten.",
    "Piga ou madichonnen moun soud. Piga ou mete ankenn bagay sou chemen moun av\u00E8g pou f\u00E8 yo tonbe. Se pou nou gen krentif pou mwen. Se mwen menm ki Sey\u00E8 a!",
    "Piga nou f\u00E8 lenjistis l\u00E8 nou nan tribinal. Piga nou f\u00E8 patipri pou p\u00F2v. Piga nou achte figi grann\u00E8g. N\u0027a rann jistis pou tout fr\u00E8 par\u00E8y nou san f\u00E8 paspouki.",
    "Pa mache bay manti sou moun menm ras av\u00E8k nou. Piga nou kanpe pou f\u00E8 yo touye san rezon yon moun menm ras av\u00E8k nou. Se mwen menm ki Sey\u00E8 a!",
    "Piga nou kenbe fr\u00E8 nou nan k\u00E8. Si yo gen kich\u00F2y av\u00E8k nou, regle sa la pou la. Konsa, yo p\u0027ap lak\u00F2z nou tonbe nan peche.",
    "Piga nou tire revanj sou pesonn. Piga nou kenbe moun menm ras ak nou nan k\u00E8, men se pou nou renmen yo tankou nou renmen pw\u00F2p t\u00E8t pa nou. Se mwen menm ki Sey\u00E8 a!",
    "Se pou nou kenbe l\u00F2d mwen ban nou yo. Piga nou kwaze de zannimo ki pa menm kalite. Piga nou plante de kalite plant anmenmtan nan jaden nou. Piga nou mete sou nou rad depaman.",
    "L\u00E8 yon moun te gen tan pwom\u00E8t vann yon esklav fi bay yon nonm pou madanm, men l\u00F2t nonm lan poko peye pou esklav la, ni li menm li poko ba li lib\u00E8te l\u0027, si li kouche fi a, se pou yo peni yo san yo pa bezwen touye yo, paske fanm lan te esklav li toujou.",
    "Nonm lan va mennen yon belye mouton devan p\u00F2t Tant Randevou a, l\u0027a ofri l\u0027 bay Sey\u00E8 a pou peye pou sa l\u0027 f\u00E8 a.",
    "Pr\u00E8t la va pran belye mouton an, l\u0027a f\u00E8 s\u00E8vis pou l\u0027 mande Bondye gras pou peche li te f\u00E8 a epi Bondye va padonnen l\u0027 sa.",
    "Le n\u0027a antre nan peyi Kanaran an, apre n\u0027a fin plante tout kalite pyebwa ki ka donnen, n\u0027a konsidere rek\u00F2t twa premye lanne yo tankou bagay ki pa bon pou nou manje. Pandan twazan, piga nou manje anyen nan rek\u00F2t la.",
    "L\u00E8 katriy\u00E8m lanne a vin rive, n\u0027a pran tout rek\u00F2t katriy\u00E8m lanne a, n\u0027a ofri l\u0027 ban mwen, mwen menm Sey\u00E8 a, pou nou moutre jan nou genyen m\u0027 rekonesans.",
    "Men sou senky\u00E8m lanne a, nou ka manje donn yo. Si nou f\u00E8 sa konsa, pyebwa nou yo va donnen pi plis toujou. Se mwen menm ki Sey\u00E8 a, Bondye nou an!",
    "Piga nou manje ankenn vyann ak tout san li ladan l\u0027. Piga nou chache konnen davans bagay ki gen pou rive nou nan lavi. Pa etidye pozisyon zetwal pou chache konnen sa ki pral rive sou lat\u00E8.",
    "L\u00E8 nou gen moun mouri, piga nou koupe pafouten nou raz, piga nou taye pwent bab nou,",
    "piga nou make k\u00F2 nou av\u00E8k kout kouto, ni piga nou f\u00E8 desen ak lank sou k\u00F2 nou. Se mwen menm ki Sey\u00E8 a!",
    "Piga nou avili pitit fi nou yo pou nou voye yo f\u00E8 jenn\u00E8s nan tanp zid\u00F2l yo. Si nou f\u00E8 sa, tout peyi a va vire al jwenn zid\u00F2l yo. L\u00E8 sa a, tout moun va lage k\u00F2 yo nan f\u00E8 sa ki mal.",
    "Se pou nou respekte regleman jou repo mwen yo. Se pou nou respekte kay ki apa pou mwen an. Se mwen menm ki Sey\u00E8 a!",
    "Piga n\u0027 al konsilte moun k\u0027ap rele m\u00F2 nan tab tounant osinon moun k\u0027ap f\u00E8 divin\u00F2. Si nou f\u00E8 sa, n\u0027ap tounen tankou moun sa yo, nou p\u0027ap nan kondisyon pou f\u00E8 s\u00E8vis pou mwen. Se mwen menm ki Sey\u00E8 a, Bondye nou an!",
    "Toujou leve kanpe devan granmoun cheve blan. Respekte figi vye granmoun, paske nou gen krentif pou mwen menm, Bondye nou an. Se mwen menm ki Sey\u00E8 a!",
    "Piga nou maltrete moun l\u00F2t nasyon ki vin rete nan peyi a ansanm ak nou.",
    "Se pou nou aji ak yo menm jan nou gen pou nou aji ak moun natif natal peyi a. Se pou nou renmen yo tankou nou renmen pw\u00F2p t\u00E8t pa nou. Pa bliye nou menm tou yon l\u00E8 nou te rete nan peyi Lejip ki pa t\u0027 peyi pa nou! Se mwen menm ki Sey\u00E8 a, Bondye nou an!",
    "Piga nou f\u00E8 lenjistis nan tribinal. Piga nou twonpe moun l\u00E8 n\u0027ap mezire long\u00E8 yon bagay, l\u00E8 n\u0027ap peze nan balans, l\u00E8 n\u0027ap mezire pa mamit.",
    "N\u0027a toujou gen bon balans, bon pwa, bon l\u00F2n, bon mezi. Se mwen menm ki Sey\u00E8 a, Bondye nou an. Se mwen menm ki te f\u00E8 nou soti kite peyi Lejip!",
    "Se pou nou kenbe tout l\u00F2d ak tout k\u00F2mandman mwen ban nou yo. Se pou nou swiv yo. Se mwen menm ki Sey\u00E8 a!"
  ],
  [
    "Sey\u00E8 a pale ak Moyiz, li di l\u0027 konsa:",
    "-Men sa pou ou di moun p\u00E8p Izray\u00E8l yo: Depi yon moun bay yonn nan pitit li yo pou s\u00E8vi nan s\u00E8vis zid\u00F2l Mol\u00F2k, li te m\u00E8t moun peyi a osinon moun l\u00F2t nasyon k\u0027ap viv nan peyi a, se pou yo touye l\u0027. Wi, tout moun nan peyi a va kalonnen l\u0027 w\u00F2ch jouk li mouri.",
    "Mwen menm b\u00F2 pa m\u0027, mwen p\u0027ap okipe l\u0027 ank\u00F2, m\u0027ap wete l\u0027 nan mitan p\u00E8p mwen an. Paske li te bay yonn nan pitit li yo pou s\u00E8vi nan s\u00E8vis Mol\u00F2k, li mete kay ki apa pou mwen an nan kondisyon yo pa ka f\u00E8 s\u00E8vis ladan l\u0027 pou mwen, li derespekte non mwen.",
    "Men, si moun ki nan peyi a f\u00E8men je yo sou sa nonm lan f\u00E8 a, l\u00E8 li te bay pitit li pou f\u00E8 s\u00E8vis pou Mol\u00F2k la, si yo pa touye l\u0027,",
    "se mwen menm ki p\u0027ap okipe l\u0027 ank\u00F2, li menm ak tout fanmi l\u0027. M\u0027ap wete yo nan mitan p\u00E8p mwen an, ni li, ni nenp\u00F2t l\u00F2t moun k\u0027ap vire do ban mwen tankou l\u0027 pou y al s\u00E8vi Mol\u00F2k.",
    "Si yon moun vire do ban mwen poul al konsilte moun k\u0027ap rele m\u00F2 nan tab tounant, osinon moun k\u0027ap f\u00E8 divin\u00F2, mwen p\u0027ap okipe l\u0027 ank\u00F2, m\u0027ap wete l\u0027 nan mitan p\u00E8p mwen an.",
    "Se pou nou viv apa pou mwen. Piga nou f\u00E8 bagay mwen di nou pa f\u00E8, paske se mwen menm ki Sey\u00E8 a, Bondye nou an.",
    "Se pou nou kenbe l\u00F2d mwen ban nou yo, se pou nou swiv yo. Se mwen menm Sey\u00E8 a, se mwen menm k\u0027ap f\u00E8 nou s\u00E8vi m\u0027 nan tou sa n\u0027ap f\u00E8!",
    "Depi yon moun bay manman l\u0027 osinon papa l\u0027 madichon, se pou yo touye l\u0027. Paske li madichonnen manman l\u0027 ak papa l\u0027, se li menm s\u00E8l kab reskonsab lanm\u00F2 li.",
    "Depi yon nonm f\u00E8 adilt\u00E8 ak madanm yon fr\u00E8 par\u00E8y li, se pou yo touye yo, ni li ni madanm lan.",
    "Depi yon nonm kouche madanm papa l\u0027, li jete dezon\u00E8 sou papa l\u0027. Se pou yo touye yo, ni li ni madanm lan. L\u00E8 konsa, se yo menm s\u00E8l k\u0027ap reskonsab lanm\u00F2 yo.",
    "Depi yon moun kouche b\u00E8lfi li, se pou yo touye tou de. Sa yo f\u00E8 a se yon wont. L\u00E8 konsa, se yo menm s\u00E8l k\u0027ap reskonsab lanm\u00F2 yo.",
    "Depi yon nonm kouche yon nonm tankou li ta f\u00E8 l\u0027 ak yon fanm, sa yo f\u00E8 la a se bagay Bondye pi pa vle we. Se pou yo touye tou de. L\u00E8 konsa, se yo menm s\u00E8l k\u0027ap reskonsab lanm\u00F2 yo.",
    "Si yon nonm marye ak yon fi ansanm ak manman fi a tou, se bagay ki sal n\u00E8t yo f\u00E8 la a. Se pou yo boule tou twa nan dife. Bagay konsa pa f\u00E8t pou f\u00E8t nan mitan nou.",
    "Si yon nonm kwaze ak yon zannimo, se pou yo touye l\u0027, li menm ansanm ak zannimo a. Wi, se pou yo touye yo.",
    "Si yon fanm chache yon jan pou li kwaze ak yon zannimo, se pou yo touye l\u0027, li menm ansanm ak zannimo a. Wi, se pou yo touye yo. L\u00E8 konsa, se yo menm s\u00E8l k\u0027ap reskonsab lanm\u00F2 yo.",
    "Si yon nonm marye ak s\u00E8 li, li te m\u00E8t pitit fi manman l\u0027 osinon pitit fi papa l\u0027, si yo kouche yonn ak l\u00F2t, yo avili t\u00E8t yo devan tout p\u00E8p Izray\u00E8l la. Sa yo f\u00E8 a se yon gwo wont. Se pou yo chase yo nan mitan p\u00E8p la. Li te kouche s\u00E8 li, se pou li peye pou sa l\u0027 f\u00E8 a.",
    "Si yon nonm kouche yon fanm ki gen r\u00E8g li, se pou yo wete yo nan mitan p\u00E8p la.",
    "Si yon nonm kouche matant li, matant b\u00F2 papa l\u0027 osinon matant b\u00F2 manman l\u0027, li kouche pw\u00F2p fanmi l\u0027. Se pou yo f\u00E8 tou de peye pou sa yo f\u00E8 a.",
    "Si yon nonm kouche madanm tonton li, li jete dezon\u00E8 sou tonton li. L\u00E8 konsa, ni li, ni madanm lan, yo gen pou peye pou sa yo f\u00E8 a. Y\u0027a mouri san f\u00E8 pitit.",
    "Si yon nonm marye ak madanm fr\u00E8 li, sa l\u0027 f\u00E8 a se yon bagay k\u0027ap mete l\u0027 nan kondisyon li pa ka s\u00E8vi Bondye, li jete dezon\u00E8 sou fr\u00E8 li. Se pout\u00E8t sa, ni li ni madanm lan va rete san f\u00E8 pitit.",
    "Sey\u00E8 a di ank\u00F2: -Se pou nou kenbe tout l\u00F2d mwen yo ak tout k\u00F2mandman mwen ban nou yo, se pou nou swiv yo. Konsa, peyi kote mwen pral mennen nou pou nou rete a p\u0027ap voye nou jete dey\u00F2.",
    "Piga nou swiv move m\u00E8s moun l\u00F2t nasyon mwen te mete dey\u00F2 pou nou te ka antre nan peyi a. Yo te ban m\u0027 degoutans ak tout move bagay yo t\u0027ap f\u00E8 a.",
    "Men, mwen te pwom\u00E8t mwen t\u0027ap ban nou peyi sa a pou peyi pa nou. Se yon peyi kote l\u00E8t ak siwo my\u00E8l koule tankou dlo. Wi, se mwen menm Sey\u00E8 a, Bondye nou an, ki te chwazi nou nan mitan tout p\u00E8p yo pou mete nou apa.",
    "Se konsa, koulye a, piga nou mele zannimo nou gen dwa manje ak zannimo nou pa gen dwa manje, zwazo nou gen dwa manje ak zwazo nou pa gen dwa manje. Pa kite ankenn zannimo ni ankenn zwazo nou pa gen dwa manje, ni b\u00E8t k\u0027ap trennen sou vant mwen menm mwen di ki pa bon pou nou, mete nou nan kondisyon pou nou pa ka f\u00E8 s\u00E8vis mwen.",
    "Se pou nou viv apa pou mwen, paske mwen menm se yon Bondye apa mwen ye. Mwen menm Sey\u00E8 a, mwen mete nou apa nan mitan tout l\u00F2t p\u00E8p yo pou nou ka pou mwen n\u00E8t.",
    "Depi yon nonm osinon yon fanm gen lespri yon m\u00F2 sou li, osinon yon l\u00F2t lespri k\u0027ap f\u00E8 l\u0027 f\u00E8 divin\u00F2, se pou yo touye yo. Y\u0027a touye yo ak kout w\u00F2ch. L\u00E8 konsa, se yo menm s\u00E8l k\u0027ap reskonsab lanm\u00F2 yo."
  ],
  [
    "Sey\u00E8 a di Moyiz konsa: -Pale ak pitit Arawon yo, pr\u00E8t yo. W\u0027a di yo konsa: L\u00E8 yon pr\u00E8t gen yon moun mouri nan fanmi l\u0027, piga li patisipe nan ankenn seremoni yo f\u00E8 pou m\u00F2, pou sa pa mete l\u0027 nan kondisyon pou l\u0027 pa ka f\u00E8 s\u00E8vis Bondye,",
    "esepte pou fanmi pre anpil tankou manman, papa, pitit fi, pitit gason, fr\u00E8.",
    "Pou yon s\u00E8, si s\u00E8 a poko f\u00E8 zaf\u00E8, li gen dwa mete t\u00E8t li nan kondisyon pou l\u0027 pa ka f\u00E8 s\u00E8vis Bondye.",
    "Yon pr\u00E8t pa gen dwa mete t\u00E8t li nan kondisyon pou l\u0027 pa ka f\u00E8 s\u00E8vis Bondye l\u00E8 se yon s\u00E8 li ki deja marye ki mouri.",
    "Pr\u00E8t yo pa gen dwa kale ankenn pati nan t\u00E8t yo, ni yo pa gen dwa taye pwent bab yo, ni yo pa gen dwa make k\u00F2 yo av\u00E8k kouto, pou f\u00E8 w\u00E8 yo gen moun mouri.",
    "Se pou yo viv apa n\u00E8t pou Bondye yo. Yo pa dwe derespekte non mwen. Paske se yo menm k\u0027ap mete nan dife ofrann yo f\u00E8 pou Sey\u00E8 a, se manje Bondye y\u0027ap ofri. Se pou yo toujou rete apa pou mwen.",
    "Yon pr\u00E8t pa gen dwa marye ni ak yon fanm ki t\u0027ap f\u00E8 jenn\u00E8s, ni ak yon fanm ki konn gason deja, ni ak yon fanm mari l\u0027 kite l\u0027, paske yo mete yo apa pou f\u00E8 s\u00E8vis mwen.",
    "Tout moun dwe konsidere pr\u00E8t yo tankou moun yo mete apa pou Bondye, paske se yo menm k\u0027ap f\u00E8 ofrann pou Bondye nou an. Mwen menm Sey\u00E8 a, mwen yon Bondye apa. Se mwen k\u0027ap f\u00E8 nou viv apa pou mwen. Wi, se pou nou konsidere pr\u00E8t yo tankou moun yo mete apa pou Bondye.",
    "Si pitit fi yon pr\u00E8t tonbe nan f\u00E8 jenn\u00E8s, l\u0027ap avili papa l\u0027, y\u0027a boule l\u0027 nan dife pou touye l\u0027.",
    "Granpr\u00E8t la, se ch\u00E8f li ye nan mitan tout pr\u00E8t yo. Se moun yo te vide lwil sou t\u00E8t li a, moun yo te mete apa pou mete rad pr\u00E8t la sou li a. Li pa f\u00E8t ni pou kite t\u00E8t li san penyen, ni pou l\u0027 chire rad sou li l\u00E8 li gen moun mouri.",
    "Yo mete kouw\u00F2n mwen sou t\u00E8t li, yo vide lwil sou t\u00E8t li pou mete l\u0027 apa pou mwen. Li pa f\u00E8t pou l\u0027 f\u00E8 bagay ki pou mete l\u0027 nan kondisyon pou li pa ka f\u00E8 s\u00E8vis Bondye, pou l\u0027 derespekte kay yo mete apa pou Bondye a.",
    "Li pa f\u00E8t pou l\u0027 kite kay Bondye a pou l\u0027 al antre nan yon kay kote gen kadav moun mouri, menm si se papa l\u0027 osinon manman l\u0027 ki mouri a. Se mwen menm ki Sey\u00E8 a!",
    "Granpr\u00E8t la va marye ak yon jenn fi ki tifi.",
    "Li p\u0027ap pran pou madanm yon fanm v\u00E8v, ni yon fanm div\u00F2se, ni yon fanm ki konn gason deja, osinon yon fanm ki t\u0027ap f\u00E8 jenn\u00E8s. Se s\u00E8lman yon jenn fi ki soti nan menm branch fanmi av\u00E8 l\u0027 pou li pran pou madanm.",
    "Sinon, pitit li yo va yon wont pou fanmi an. Se mwen menm, Sey\u00E8 a, ki mete li apa pou s\u00E8vis mwen.",
    "Sey\u00E8 a pale ak Moyiz, li di l\u0027 konsa:",
    "-Pale ak Arawon, w\u0027a di li: Si gen yon moun nan fanmi ou ki gen yon enfimite, li p\u0027ap janm ka pwoche pou l\u0027 f\u00E8 ofrann manje pou Bondye li. Regleman sa a ou f\u00E8t pou swiv li tout tan de pitit an pitit.",
    "Ankenn gason enfim pa gen dwa prezante ofrann bay Bondye, kit li av\u00E8g, kit li bwete, kit li domaje nan figi, kit li dif\u00F2m,",
    "kit li enfim nan men osinon nan pye,",
    "kit li gen boul nan do, kit li rachitik, kit li malad nan je, kit li gen maladi po, kit grenn li kraze.",
    "Depi yon gason nan ras pr\u00E8t Arawon an enfim yon kote nan k\u00F2 li, li p\u0027ap ka pwoche pou f\u00E8 ofrann pou boule nan dife pou Sey\u00E8 a. Wi, si li gen yon enfimite, li p\u0027ap ka pwoche devan Bondye pou f\u00E8 ofrann pou li.",
    "Yon nonm konsa ka toujou manje nan manje yo ofri ban mwen, kit se nan manje yo ofri m\u0027 lan osinon nan manje yo mete apa pou mwen an.",
    "Men, li pa gen dwa pwoche b\u00F2 rido a ni vin b\u00F2 lot\u00E8l la paske li enfim nan k\u00F2 l\u0027. Li pa f\u00E8t pou derespekte bagay ki apa pou mwen yo paske se mwen menm Sey\u00E8 a ki mete yo apa pou mwen.",
    "Se konsa, Moyiz pale ak Arawon, ak pitit gason l\u0027 yo ansanm ak tout moun p\u00E8p Izray\u00E8l yo, li di yo tou sa."
  ],
  [
    "Sey\u00E8 a pale ak Moyiz, li di li:",
    "-Men sa w\u0027a di Arawon ak pitit gason l\u0027 yo. Se pou yo konnen ki jan pou yo s\u00E8vi ak sa moun p\u00E8p Izray\u00E8l yo ofri m\u0027, ofrann yo mete apa pou mwen, pou yo pa derespekte non m\u0027. Se mwen menm ki Sey\u00E8 a.",
    "W\u0027a di yo pou mwen: L\u00E8 yon gason nan fanmi nou pa nan kondisyon pou f\u00E8 s\u00E8vis mwen, si li pwoche b\u00F2 kote ofrann moun p\u00E8p Izray\u00E8l yo mete apa pou mwen, piga yo janm kite l\u0027 par\u00E8t devan m\u0027 ank\u00F2! Se mwen menm ki Sey\u00E8 a.",
    "Si yon gason nan branch fanmi Arawon an gen yon move maladi po osinon ekoulman, li p\u0027ap ka manje nan ofrann yo mete apa pou Bondye toutotan li pa nan kondisyon pou f\u00E8 s\u00E8vis Bondye ank\u00F2. Konsa tou, si yon pr\u00E8t manyen yon kadav, osinon yon nonm ki gen ekoulman, li pa nan kondisyon pou l\u0027 f\u00E8 s\u00E8vis Bondye a.",
    "Ou ank\u00F2 si yon pr\u00E8t manyen yonn nan b\u00E8t k\u0027ap trennen sou vant yo, b\u00E8t ki ka mete l\u0027 nan kondisyon pou l\u0027 pa kapab f\u00E8 s\u00E8vis Bondye, ou ank\u00F2 si li manyen yon moun ki deja nan kondisyon sa a pou t\u00E8t pa l\u0027, pr\u00E8t la tou pa ka f\u00E8 s\u00E8vis Bondye.",
    "L\u0027a rete nan kondisyon sa a jouk asw\u00E8, l\u00E8fini tou li p\u0027ap ka manje nan ofrann yo mete apa pou Bondye yo. Se pou li pran yon bon beny nan dlo anvan.",
    "Apre sol\u00E8y kouche, l\u0027a nan kondisyon pou l\u0027 f\u00E8 s\u00E8vis Bondye. Se l\u00E8 sa a l\u0027a ka manje nan ofrann yo mete apa pou Bondye a, paske se sa ki manje l\u0027.",
    "Li pa gen dwa manje ni vyann b\u00E8t ki mouri m\u00F2 natir\u00E8l, ni vyann b\u00E8t b\u00E8t nan bwa touye. Bagay konsa ap mete l\u0027 nan kondisyon pou li pa kapab f\u00E8 s\u00E8vis Bondye. Se mwen menm ki Sey\u00E8 a!",
    "Se pou tout pr\u00E8t yo swiv regleman mwen bay yo. Si yo pa swiv yo, y\u0027a koupab, epi y\u0027ap mouri paske yo pa respekte l\u00F2d Bondye menm te bay yo. Se mwen menm ki Sey\u00E8 a, se mwen menm ki mete yo apa pou yo viv apa pou mwen.",
    "Depi yon moun pa f\u00E8 pati fanmi pr\u00E8t yo, li te m\u00E8t yon moun ki rete lakay yon pr\u00E8t osinon yon moun k\u0027ap travay pou lajan l\u0027 lakay pr\u00E8t la, li pa gen dwa manje nan ofrann yo mete apa pou Bondye yo.",
    "Men, esklav yon pr\u00E8t, kit se achte li te achte l\u0027, kit li te f\u00E8t lakay li, gen dwa manje nan manje pr\u00E8t la resevwa a.",
    "Si pitit fi yon pr\u00E8t marye ak yon nonm ki pa pr\u00E8t, li p\u0027ap ka manje anyen nan ofrann yo f\u00E8 pou Bondye yo.",
    "Men, si pitit fi a v\u00E8v osinon si li div\u00F2se, si li pa gen pitit epi li tounen kay papa l\u0027 sou kont papa l\u0027, l\u0027a ka manje nan manje papa l\u0027. Men, moun ki pa f\u00E8 pati fanmi pr\u00E8t yo pa gen dwa manje anyen ladan l\u0027.",
    "Si yon moun ki pa f\u00E8 pati fanmi pr\u00E8t yo manje nan manje yo mete apa pou Bondye a san li pa konnen, li gen pou l\u0027 renm\u00E8t sa l\u0027 manje a plis ven pou san val\u00E8 bagay la.",
    "Pr\u00E8t yo pa gen dwa kite moun ki pa f\u00E8 pati fanmi yo derespekte manje yo mete apa pou Bondye.",
    "Si yo kite sa rive, moun lan va ant\u00F2, l\u0027ap peye pou sa. Se mwen menm ki Sey\u00E8 a. Se mwen menm ki mete ofrann yo apa pou mwen.",
    "Sey\u00E8 a pale ak Moyiz, li di l\u0027 konsa:",
    "-Pale ak Arawon ak pitit gason l\u0027 yo ak tout moun p\u00E8p Izray\u00E8l la. Men sa w\u0027a di yo: L\u00E8 yon moun nan p\u00E8p Izray\u00E8l la, osinon yon moun l\u00F2t nasyon k\u0027ap viv nan peyi a f\u00E8 ofrann pou boule pou Sey\u00E8 a, kit se paske li te f\u00E8 yon ve, kit se paske li menm li f\u00E8 lide f\u00E8 ofrann lan,",
    "se pou l\u0027 chwazi yon towo b\u00E8f, yon belye osinon yon bouk kabrit san ankenn enfimite si li vle pou m\u0027 asepte ofrann lan.",
    "Si nou ofri yon b\u00E8t ki gen nenp\u00F2t enfimite, Sey\u00E8 a p\u0027ap asepte l\u0027 nan men nou.",
    "L\u00E8 yon moun ap f\u00E8 ofrann pou di Bondye m\u00E8si, kit se paske li te f\u00E8 yon ve, kit se paske li menm li vle f\u00E8 ofrann lan, se pou b\u00E8t l\u0027ap ofri a, li te m\u00E8t gwo b\u00E8t, li te m\u00E8t ti b\u00E8t, pa gen ankenn enfimite, si li vle pou m\u0027 asepte l\u0027.",
    "Piga nou janm ofri bay Sey\u00E8 a b\u00E8t je pete, b\u00E8t k\u0027ap bwete, b\u00E8t ki p\u00E8di janm, b\u00E8t ki gen malenng, b\u00E8t ki gen maladi po. Piga nou janm pran yon b\u00E8t konsa pou nou mete sou lot\u00E8l la pou nou boule nan dife pou Sey\u00E8 a.",
    "L\u00E8 nou menm nou f\u00E8 lide f\u00E8 yon ofrann pou Sey\u00E8 a, nou ka ofri yon towo b\u00E8f osinon yon belye ki dif\u00F2m osinon ki kata. Men, nou pa ka s\u00E8vi ak yo pou yon ofrann n\u0027ap f\u00E8 paske nou te f\u00E8 yon ve. Mwen p\u0027ap asepte l\u0027.",
    "Pa ofri bay Sey\u00E8 a yon mal b\u00E8t ki gen grenn li yo foule, kraze, rache, osinon koupe. Nou pa gen dwa ofri b\u00E8t konsa nan peyi nou an.",
    "Piga nou pran b\u00E8t moun l\u00F2t nasyon f\u00E8 nou kado pou n\u0027 ofri bay Sey\u00E8 a. Paske b\u00E8t konsa pa antye, yo manke kich\u00F2y nan k\u00F2 yo. Sey\u00E8 a p\u0027ap asepte yo nan men nou.",
    "Sey\u00E8 a pale ak Moyiz, li di l\u0027 konsa:",
    "-L\u00E8 yon ti b\u00E8f, yon ti mouton osinon yon ti kabrit fenk f\u00E8t, se pou nou kite l\u0027 d\u00E8y\u00E8 manman l\u0027 pandan s\u00E8t jou. Depi sou wity\u00E8m jou a, nou gen dwa ofri l\u0027 pou boule nan dife pou Sey\u00E8 a.",
    "Kit se b\u00E8f, kit se mouton, pa janm ofri yon b\u00E8t ansanm ak pitit li menm jou a.",
    "L\u00E8 n\u0027ap f\u00E8 ofrann pou di Bondye m\u00E8si, se pou nou swiv tout regleman yo si nou vle Sey\u00E8 a asepte ofrann lan nan men nou.",
    "Se pou nou manje l\u0027 menm jou a. Pa kite anyen pou denmen maten. Se mwen menm ki Sey\u00E8 a!",
    "Se pou nou f\u00E8 tou sa mwen ban nou l\u00F2d f\u00E8. Wi, se pou nou swiv l\u00F2d mwen yo. Se mwen menm ki Sey\u00E8 a!",
    "Piga nou derespekte non mwen. Se pou tout moun p\u00E8p Izray\u00E8l la respekte m\u0027. Se mwen menm ki Sey\u00E8 a, se mwen menm ki mete nou apa pou nou viv apa pou mwen.",
    "Se mwen menm ki te f\u00E8 nou soti kite peyi Lejip pou m\u0027 te ka Bondye nou. Se mwen menm ki Sey\u00E8 a!"
  ],
  [
    "Sey\u00E8 a pale ak Moyiz, li di l\u0027 konsa:",
    "-Pale ak moun p\u00E8p Izray\u00E8l yo. W\u0027a di yo pou mwen: Men jou pou nou mande p\u00E8p la pou li reyini pou f\u00E8 f\u00E8t pou Sey\u00E8 a. Men l\u00E8 pou nou f\u00E8 f\u00E8t pou mwen.",
    "Chak senmenn nou gen sis jou pou n\u0027 f\u00E8 travay nou. Men, sety\u00E8m jou a se jou repo. Jou sa a, piga nou f\u00E8 ankenn travay. Se jou n\u0027a reyini pou n\u0027 f\u00E8 s\u00E8vis pou Bondye. Jou repo a se pou Sey\u00E8 a li ye. Nenp\u00F2t kote nou rete jou sa a, piga nou f\u00E8 ankenn travay lakay nou.",
    "Men jou pou nou f\u00E8 f\u00E8t pou Sey\u00E8 a, jou pou nou mande p\u00E8p la pou li reyini pou f\u00E8 f\u00E8t pou Sey\u00E8 a. Men dat pou nou reyini p\u00E8p la pou f\u00E8t yo:",
    "N\u0027a fete f\u00E8t Delivrans lan pou Sey\u00E8 a chak lanne, nan kat\u00F2zy\u00E8m jou premye mwa a. N\u0027a konmanse f\u00E8t la l\u00E8 sol\u00E8y fin kouche.",
    "Sou kenzy\u00E8m jou premye mwa a, n\u0027a konmanse f\u00E8t pen san ledven yo. Pandan s\u00E8t jou, n\u0027a manje pen ki f\u00E8t san ledven.",
    "Premye jou a, n\u0027a reyini tout p\u00E8p la pou n\u0027 f\u00E8 s\u00E8vis pou Bondye. Nou p\u0027ap f\u00E8 ankenn gwo travay jou sa a.",
    "Pandan s\u00E8t jou n\u0027a boule ofrann nan dife pou Sey\u00E8 a. Sou sety\u00E8m jou a, n\u0027a reyini tout p\u00E8p la ank\u00F2 pou n\u0027 adore Sey\u00E8 a. Jou sa a, nou p\u0027ap f\u00E8 ankenn gwo travay non plis.",
    "Sey\u00E8 a pale ak Moyiz, li di l\u0027 konsa:",
    "-Pale ak moun p\u00E8p Izray\u00E8l yo. Men sa pou ou di yo. L\u00E8 n\u0027a antre nan peyi m\u0027ap ban nou an, l\u00E8 n\u0027a fin ranmase premye rek\u00F2t grenn nan jaden nou, n\u0027a pran premye makout la, n\u0027a pote l\u0027 bay pr\u00E8t la.",
    "Pr\u00E8t la va balanse l\u0027 devan Sey\u00E8 a tankou yon ofrann espesyal, pou Sey\u00E8 a ka asepte resevwa nou. Pr\u00E8t la va f\u00E8 ofrann lan jou ki vini apre jou repo a.",
    "Jou n\u0027ap f\u00E8 ofrann premye makout rek\u00F2t la, n\u0027a pran yon ti belye ki pa gen ankenn enfimite epi ki poko gen ennan, n\u0027a boule l\u0027 n\u00E8t pou Sey\u00E8 a.",
    "N\u0027a ofri ansanm av\u00E8 l\u0027 tou kat\u00F2z ti mamit farin frans melanje ak lwil oliv pou nou boule nan dife pou Sey\u00E8 a. Bon sant ofrann lan va f\u00E8 Sey\u00E8 a plezi. N\u0027a ofri tou yon bout\u00E8y ka diven pou yo vide pou Sey\u00E8 a.",
    "Piga nou pran nan grenn nou f\u00E8k rek\u00F2lte yo ni pou nou manje kri, ni pou nou griye, ni pou nou f\u00E8 pen, toutotan nou pa pote ofrann premye grenn yo bay Sey\u00E8 a. Se va yon regleman pou nou swiv tout tan, de pitit an pitit, kote nou pase.",
    "N\u0027a konte s\u00E8t sem\u00E8n antye, depi jou nou te pote premye makout rek\u00F2t la ofri bay Sey\u00E8 a, apre jou repo a.",
    "Wi, n\u0027a konte senkant jou. Sa va mennen nou sou jou ki vini apre sety\u00E8m jou repo a. N\u0027a f\u00E8 yon l\u00F2t ofrann grenn jaden bay Sey\u00E8 a.",
    "Chak fanmi va soti lakay yo ak de gwo pen pou yo ofri bay Sey\u00E8 a. Chak pen va f\u00E8t ak de liv farin kwit ak ledven. Y\u0027a ofri yo bay Sey\u00E8 a tankou ofrann premye grenn yo rek\u00F2lte.",
    "Ansanm ak pen yo, p\u00E8p la va ofri s\u00E8t ti mouton ki poko gen ennan, yon jenn ti towo b\u00E8f ak de belye. F\u00F2k tout b\u00E8t sa yo pa gen ankenn enfimite. Y\u0027a boule yo n\u00E8t nan dife pou Sey\u00E8 a, ansanm ak ofrann grenn jaden yo ak ofrann diven an. Bon sant ofrann sa a va f\u00E8 Sey\u00E8 a plezi.",
    "N\u0027a touye tou yon bouk ki va s\u00E8vi ofrann pou peye pou tou sa nou f\u00E8 ki mal, ak de ti mouton ki poko gen ennan ki va s\u00E8vi ofrann pou di Bondye m\u00E8si.",
    "Pr\u00E8t la va balanse pen yo ansanm ak de ti mouton yo tankou yon ofrann espesyal devan Sey\u00E8 a. Ofrann sa yo se bagay ki apa n\u00E8t pou Sey\u00E8 a. Se pou pr\u00E8t yo yo ye.",
    "Jou sa a, n\u0027a reyini p\u00E8p la pou l\u0027 adore Bondye. Pesonn p\u0027ap f\u00E8 gwo travay. Sa se regleman pou nou swiv tout tan, de pitit an pitit, kote nou pase.",
    "L\u00E8 n\u0027ap f\u00E8 rek\u00F2t nan jaden nou, se pa pou nou ranmase grenn ki toupre lizy\u00E8 jaden an, ni nou pa bezwen tounen d\u00E8y\u00E8 pou ranmase grenn ki te tonbe at\u00E8. W\u0027a kite yo pou moun peyi a ki pa genyen ak pou moun l\u00F2t nasyon k\u0027ap viv nan mitan nou. Se mwen menm ki Sey\u00E8 a, Bondye nou an!",
    "Sey\u00E8 a pale ak Moyiz, li di l\u0027 konsa:",
    "-Pale ak moun p\u00E8p Izray\u00E8l yo. Men sa pou ou di yo: Premye jou sety\u00E8m mwa a va yon gwo jou repo pou nou. Jou sa a n\u0027a k\u00F2nen twonp\u00E8t pou f\u00E8 moun yo chonje se jou pou yo reyini pou adore Bondye.",
    "Piga nou f\u00E8 gwo travay. N\u0027a f\u00E8 ofrann pou yo boule nan dife pou Sey\u00E8 a.",
    "Sey\u00E8 a pale ak Moyiz, li di l\u0027:",
    "-Dizy\u00E8m jou s\u00E8ty\u00E8m mwa sa a, se gran jou padon an li ye. N\u0027a reyini tout moun pou n\u0027 adore Bondye. N\u0027a f\u00E8 j\u00E8n epi n\u0027a f\u00E8 ofrann pou yo boule nan dife devan Sey\u00E8 a.",
    "Jou sa a, nou p\u0027ap travay menm, paske se gran jou padon an, jou pou nou f\u00E8 s\u00E8vis pou Sey\u00E8 a, Bondye nou an, pou nou mande l\u0027 f\u00E8 nou gras.",
    "Si yon moun mete anyen nan bouch li jou sa a, y\u0027ap wete l\u0027 nan mitan p\u00E8p li a.",
    "Si yon moun travay jou sa a, se mwen menm, Sey\u00E8 a, k\u0027ap touye l\u0027.",
    "Nou pa pou f\u00E8 anyen jou sa a. Sa se regleman pou nou swiv tout tan, de pitit an pitit, kote nou pase.",
    "Se va yon gwo jou repo, jou nou p\u0027ap f\u00E8 ankenn travay. Depi l\u00E8 sol\u00E8y kouche nan nevy\u00E8m jou mwa a jouk l\u00E8 li kouche ank\u00F2 dizy\u00E8m jou a, n\u0027a rete san manje.",
    "Sey\u00E8 a pale ak Moyiz, li di l\u0027:",
    "-Pale ak moun p\u00E8p Izray\u00E8l yo, w\u0027a di yo konsa: N\u0027a fete f\u00E8t joupa yo pandan s\u00E8t jou. N\u0027a konmanse sou kenzy\u00E8m jou sety\u00E8m mwa a.",
    "Premye jou a, n\u0027a reyini tout moun pou adore Bondye. Pesonn p\u0027ap f\u00E8 gwo travay jou sa a.",
    "Chak jou, pandan s\u00E8t jou, n\u0027a boule ofrann nan dife pou Sey\u00E8 a. Sou wity\u00E8m jou a, n\u0027a reyini moun yo ank\u00F2 pou adore Bondye, epi n\u0027a boule ofrann nan dife pou Sey\u00E8 a. Se va yon jou pou adore Bondye. Jou sa a, piga nou f\u00E8 gwo travay.",
    "Men f\u00E8t pou nou fete pou Sey\u00E8 a. Men jou n\u0027a reyini tout moun pou yo f\u00E8 s\u00E8vis pou Bondye. Men ofrann pou nou boule nan dife pou Sey\u00E8 a, se ka b\u00E8t pou nou boule n\u00E8t, se ka ofrann grenn jaden, se ka b\u00E8t pou nou touye, se ka ofrann diven. Chak jou f\u00E8t gen ofrann pa li.",
    "Apa tout jou repo Sey\u00E8 yo, n\u0027a fete f\u00E8t sa yo tou. Apa kado pou nou f\u00E8 n\u00F2malman, apa ofrann n\u0027ap f\u00E8 paske nou te f\u00E8 ve, apa ofrann n\u0027ap f\u00E8 pou Sey\u00E8 a paske nou te vle f\u00E8 l\u0027, n\u0027a f\u00E8 ofrann sa yo.",
    "Sou kenzy\u00E8m jou sety\u00E8m mwa a, n\u0027a f\u00E8 f\u00E8t pou Sey\u00E8 a pandan s\u00E8t jou, apre n\u0027a fin rek\u00F2lte jaden nou yo. Premye jou a ak wity\u00E8m jou a va de gwo jou repo.",
    "Premye jou a, n\u0027a keyi pi bon fwi nan pye sitwon nou yo, n\u0027a koupe f\u00E8y nan pye dat nou yo ak branch nan pye jasmen ak pye sikren, n\u0027a f\u00E8 k\u00E8 nou kontan devan Sey\u00E8 a, Bondye nou an, pandan s\u00E8t jou.",
    "Chak lanne, pandan s\u00E8t jou nan sety\u00E8m mwa a, n\u0027a fete f\u00E8t sa a pou mwen menm, Sey\u00E8 a, Bondye nou an. Sa se yon regleman pou nou swiv tout tan, de pitit an pitit.",
    "Pandan s\u00E8t jou tout moun p\u00E8p Izray\u00E8l yo va rete anba joupa. Wi, n\u0027a rete anba joupa pandan s\u00E8t jou.",
    "Konsa, pitit pitit nou yo va konnen mwen menm, Sey\u00E8 a, mwen te f\u00E8 p\u00E8p Izray\u00E8l rete anba joupa l\u00E8 mwen te f\u00E8 yo soti kite peyi Lejip la. Se mwen menm ki Sey\u00E8 a, Bondye nou an!",
    "Se konsa Moyiz te bay moun p\u00E8p Izray\u00E8l yo tout kalite f\u00E8t pou yo fete pou Sey\u00E8 a."
  ],
  [
    "Sey\u00E8 a pale ak Moyiz, li di l\u0027 konsa:",
    "-Bay moun p\u00E8p Izray\u00E8l yo l\u00F2d pou yo f\u00E8 ou jwenn bon lwil f\u00E8t ak grenn oliv kraze pou gwo lanp s\u00E8t branch ki nan Tant Randevou a, pou lanp yo toujou ka rete limen.",
    "Chak asw\u00E8, Arawon va limen yo, l\u0027a veye pou yo toujou rete limen jouk denmen maten devan Sey\u00E8 a, sou dey\u00F2 rido ki devan Bwat Kontra a nan Tant Randevou a. Sa se yon regleman pou yo kenbe pou tout tan, de pitit an pitit.",
    "Arawon va pran swen tout ti lanp ki sou gwo lanp s\u00E8t branch an l\u00F2 a. L\u0027a veye pou yo toujou rete limen devan Sey\u00E8 a.",
    "W\u0027a pran vennkat liv farin frans, w\u0027a f\u00E8 douz pen. Chak pen va f\u00E8t ak de liv farin.",
    "W\u0027a mete pen yo sou de ran sou tab l\u00F2 ki devan Sey\u00E8 a, sis pen nan chak ran.",
    "Apre sa, w\u0027a pran lansan bon kalite, w\u0027a mete sou chak ran pen yo. Se lansan sa a w\u0027a ofri nan dife bay Sey\u00E8 a tankou si se te pen yo menm ou te ofri.",
    "Se pou moun p\u00E8p Izray\u00E8l yo pote pen chak jou repo, pou yo ofri bay Sey\u00E8 a. Se bagay pou yo toujou f\u00E8 dapre kontra Bondye a ki p\u0027ap janm kase.",
    "Se pou Arawon ak pitit gason l\u0027 yo pen yo va ye. Y\u0027a manje yo yon kote ki apa pou Sey\u00E8 a, paske se yon p\u00F2syon ki apa n\u00E8t pou Bondye nan manje yo ofri pou boule nan dife pou Sey\u00E8 a. Se yon regleman ki la pou tout tan tout tan.",
    "Vwala te gen yon nonm, manman l\u0027 te moun p\u00E8p Izray\u00E8l, men papa l\u0027 te moun peyi Lejip. Msye vin rive nan mitan p\u00E8p la, epi li pete yon kont nan kan an av\u00E8k yon moun p\u00E8p Izray\u00E8l la.",
    "Manman nonm lan te rele Chelomit. Se te pitit fi Dibri, yon moun nan branch fanmi Dann lan. Pandan yo t\u0027ap joure a, nonm lan nonmen non Bondye mal. Nan koze a, li derespekte Bondye. Se konsa yo pran l\u0027 mennen bay Moyiz.",
    "Yo mete msye yon kote ak moun pou veye l\u0027, pandan Moyiz menm t\u0027ap tann Sey\u00E8 a vin di l\u0027 sa pou l\u0027 f\u00E8.",
    "Sey\u00E8 a di Moyiz konsa:",
    "-Mennen nonm lan l\u00F2t b\u00F2 limit kan an. F\u00E8 tout moun ki te tande l\u0027 l\u00E8 li t\u0027ap derespekte Bondye a mete men yo sou t\u00E8t li. Konsa, y\u0027a ba l\u0027 pote reskonsablite sa l\u0027 f\u00E8 a, epi tout p\u00E8p la va kalonnen msye w\u00F2ch jouk li mouri.",
    "Apre sa, w\u0027a pale ak moun p\u00E8p Izray\u00E8l yo, w\u0027a di yo: L\u00E8 yon moun derespekte Bondye, se pou l\u0027 peye pou sa l\u0027 f\u00E8 a.",
    "Se pou yo touye l\u0027. Wi, si yon moun peyi a osinon yon moun l\u00F2t nasyon k\u0027ap viv nan mitan nou derespekte Bondye, se pou yo touye l\u0027. Tout moun nan peyi a va kalonnen l\u0027 w\u00F2ch jouk li mouri.",
    "Depi yon moun touye yon l\u00F2t, se pou yo touye l\u0027 tou.",
    "Si yon moun touye yon b\u00E8t ki pa pou li, se pou l\u0027 renm\u00E8t li. Prensip la vle kou pou kou, lavi pou lavi.",
    "Si ou f\u00E8 yon moun menm peyi av\u00E8 ou mal, se pou yo f\u00E8 ou menm bagay la tou.",
    "Si ou kase yon zo nan k\u00F2 l\u0027, y\u0027a kase yon zo nan k\u00F2 pa ou tou. Si ou pete yon grenn je l\u0027, y\u0027a pete yon grenn je pa ou tou. Si ou kase yon dan nan bouch li, y\u0027a kase yon dan nan bouch pa ou tou. Sa ou f\u00E8 l\u00F2t la, se sa y\u0027a f\u00E8 ou tou.",
    "Si ou touye yon b\u00E8t ki pa pou ou, se pou ou renm\u00E8t li. Men, si se yon moun ou touye, y\u0027ap touye ou tou.",
    "Menm jijman sa a va pou tout moun k\u0027ap viv nan peyi a, kit se yon moun peyi a ki menm ras av\u00E8 ou, kit se yon moun l\u00F2t nasyon, paske se mwen menm Sey\u00E8 a ki Bondye nou an.",
    "Moyiz pale ak moun p\u00E8p Izray\u00E8l yo, epi yo pran nonm ki te nonmen non Bondye a mal la, yo mennen l\u0027 andey\u00F2 l\u00F2t b\u00F2 limit kote tout moun rete a, epi yo kalonnen l\u0027 w\u00F2ch jouk yo touye l\u0027. Se konsa moun p\u00E8p Izray\u00E8l yo te f\u00E8 tou sa Sey\u00E8 a te bay Moyiz l\u00F2d f\u00E8 a."
  ],
  [
    "Sey\u00E8 a pale ak Moyiz sou m\u00F2n Sinayi a, li di l\u0027 konsa:",
    "-Pale ak moun p\u00E8p Izray\u00E8l yo, w\u0027a di yo pou mwen: L\u00E8 n\u0027a antre nan peyi m\u0027ap ban nou an, n\u0027a bay t\u00E8 a yon repo pou Sey\u00E8 a.",
    "Pandan sizan n\u0027a plante jaden nou, n\u0027a taye pye rezen nou yo, epi n\u0027a ranmase rek\u00F2t pandan sizan.",
    "Men, sety\u00E8m lanne a n\u0027a kite t\u00E8 a poze n\u00E8t. Se va yon gwo lanne repo pou t\u00E8 a. Se va yon lanne n\u0027a kite t\u00E8 a pran repo pou Sey\u00E8 a. Nou p\u0027ap simen anyen nan jaden nou, ni nou p\u0027ap taye pye rezen nou yo.",
    "Piga nou ranmase grenn ki pouse konsa nan jaden nou pou nou vann. Ni piga nou keyi rezen ki donnen nan pye rezen nou pa t\u0027 taye pou nou vann. Se va yon lanne repo n\u00E8t pou te a.",
    "Pandan tout lanne a t\u00E8 a va rete san nou pa travay li. Men, sa l\u0027a bay la va s\u00E8vi manje pou nou ak pou tout moun k\u0027ap viv lakay nou, pou moun l\u00F2t nasyon ki f\u00E8 ladesant lakay nou.",
    "B\u00E8t domestik nou yo ak b\u00E8t bwa ki nan peyi a va manje nan sa t\u00E8 a bay la tou.",
    "N\u0027a konte s\u00E8t lanne Repo, ki vle di s\u00E8t fwa s\u00E8t lanne, sa va ban nou karantn\u00E8f lanne.",
    "Sou dizy\u00E8m jou sety\u00E8m mwa a ki jou pou n\u0027 mande Bondye gras la, n\u0027a f\u00E8 k\u00F2nen twonp\u00E8t nan tout peyi a.",
    "N\u0027a mete senkanty\u00E8m lanne sa a apa pou Bondye, epi n\u0027a bay l\u00F2d pou yo bay tout moun ki esklav nan peyi a lib\u00E8te yo pou tout lanne a. Se va yon lanne rejwisans pou tout moun. Lanne sa a, tou sa yo te vann anvan ap tounen pou ansyen m\u00E8t yo ank\u00F2 osinon pou eritye yo. Tout moun ki te esklav ap tounen lib lakay yo.",
    "Senkanty\u00E8m lanne sa a va yon lanne rejwisans pou tout moun: Nou p\u0027ap simen anyen nan jaden nou yo, ni nou p\u0027ap ranmase grenn ki pouse konsa nan jaden nou yo pou nou vann, ni nou p\u0027ap keyi rezen ki donnen nan pye rezen nou pa t\u0027 taye pou nou vann.",
    "Paske se va yon lanne rejwisans, se va yon lanne n\u0027a mete apa n\u00E8t pou Sey\u00E8 a. Men n\u0027a manje tou sa jaden nou pa t\u0027 plante yo bay.",
    "Nan lanne rejwisans sa a, tout t\u00E8 ki te vann ap tounen pou ansyen m\u00E8t yo ank\u00F2.",
    "Konsa, si n\u0027ap vann yon moun p\u00E8p Izray\u00E8l par\u00E8y nou yon t\u00E8 osinon si n\u0027ap achte t\u00E8 nan men l\u0027, piga nou f\u00E8 koutay yonn sou do l\u00F2t.",
    "L\u00E8 n\u0027ap achte yon t\u00E8 osinon l\u00E8 w\u0027ap vann yon t\u00E8, se pou nou kalkile pri a sou kantite lanne t\u00E8 a ka travay anvan lanne rejwisans k\u0027ap vini an rive.",
    "Plis gen lanne anvan lanne rejwisans lan rive, se plis pri a va pi wo. Mwens gen lanne, se plis pri a va pi ba, paske se kantite lanne rek\u00F2t t\u00E8 a ka bay la n\u0027ap vann osinon n\u0027ap achte.",
    "Pa f\u00E8 lajan sou do moun p\u00E8p Izray\u00E8l par\u00E8y nou. Men, se pou nou gen krentif pou Bondye nou, paske se mwen menm ki Sey\u00E8 a, Bondye nou an.",
    "Se pou nou swiv l\u00F2d mwen ban nou yo, se pou nou kenbe tout k\u00F2mandman m\u0027 yo. Se pou nou swiv yo, se konsa n\u0027a kapab viv nan peyi a san nou pa bezwen p\u00E8 anyen.",
    "T\u00E8 a va bay rek\u00F2t li, n\u0027a manje kont nou, epi n\u0027a viv nan peyi a ak k\u00E8 poze.",
    "Men, gen moun ki va mande kisa y\u0027a manje sety\u00E8m lanne a si yo pa plante, si yo pa ranmase rek\u00F2t.",
    "Mwen menm, Sey\u00E8 a, m\u0027a voye benediksyon m\u0027 sou t\u00E8 a pandan sizy\u00E8m lanne a pou l\u0027 ka donnen rek\u00F2t kantite pou twazan.",
    "Konsa, l\u00E8 wity\u00E8m lanne a va rive pou nou plante jaden nou yo, n\u0027a jwenn manje toujou nan ansyen rek\u00F2t sizy\u00E8m lanne a. N\u0027a gen kont pou nou manje jouk nevy\u00E8m lanne a riv\u00E8, l\u00E8 n\u0027a gen pou n\u0027 ranmase rek\u00F2t wity\u00E8m lanne sa a.",
    "Yon t\u00E8 pa f\u00E8t pou vann pou tout tan, paske t\u00E8 a pa pou nou, se pou mwen li ye. Nou menm, nou tankou moun l\u00F2t peyi ki rete lakay mwen: mwen ban nou dwa s\u00E8vi sou t\u00E8 a.",
    "L\u00E8 n\u0027ap achte yon t\u00E8 nan peyi nou an, se pou nou rekon\u00E8t dwa ansyen m\u00E8t t\u00E8 a genyen pou l\u0027 reachte t\u00E8 a ank\u00F2.",
    "L\u00E8 yon moun p\u00E8p Izray\u00E8l par\u00E8y nou vin nan nesesite, epi li blije vann p\u00F2syon t\u00E8 ki pou li a, fanmi ki pi pre l\u0027 la va reachte t\u00E8 li te vann lan, paske se li ki gen dwa f\u00E8 sa.",
    "Men, si yon nonm pa gen fanmi pre pou reachte t\u00E8 a, epi apre k\u00E8k tan zaf\u00E8 l\u0027 vin bon ank\u00F2, l\u0027a reachte t\u00E8 a l\u00E8 l\u0027a gen kont lajan pou sa.",
    "L\u0027a kalkile depi ki tan li te vann t\u00E8 a, epi l\u0027a renm\u00E8t moun ki te achte t\u00E8 a nan men l\u0027 lan lajan ki koresponn ak kantite lanne ki rete anvan lanne rejwisans k\u0027ap vini an, epi l\u0027a reprann t\u00E8 li.",
    "Men, si li pa gen kont k\u00F2b pou reachte t\u00E8 a, t\u00E8 a va rete nan men moun ki te achte l\u0027 la jouk lanne rejwisans k\u0027ap vini an. L\u00E8 sa a, t\u00E8 a va tounen nan men ansyen m\u00E8t li ank\u00F2.",
    "Si yon nonm vann yon kay ki nan yon bouk ki gen ranpa, li gen yon lanne del\u00E8, depi dat li te vann kay la, pou l\u0027 reachte l\u0027 ank\u00F2. Pase yon lanne, li p\u00E8di dwa a.",
    "Si li kite tout lanne a pase san li pa reachte kay la, kay la ap rete pou moun ki te achte l\u0027 la ak pou pitit pitit li yo. Yo p\u0027ap renm\u00E8t li kay la l\u00E8 lanne rejwisans la rive.",
    "Men, kay ki nan bouk kote ki pa gen ranpa, y\u0027ap konsidere yo menm jan ak yon jaden. Ansyen m\u00E8t la gen dwa reachte l\u0027 ank\u00F2. Men, tout jan se pou yo renm\u00E8t li kay la, l\u00E8 lanne rejwisans lan rive.",
    "Moun Levi yo menm ap gen lavil pa yo apa. Yon moun Levi ap toujou gen dwa reachte kay ki te pou li nenp\u00F2t kil\u00E8.",
    "Si yon moun Levi rive vann yon kay ki nan lavil moun Levi yo, epi li pa reachte l\u0027, se pou yo renm\u00E8t li kay la l\u00E8 lanne rejwisans lan rive, paske l\u00E8 yon moun Levi gen yon kay nan mitan p\u00E8p la, kay la pou li n\u00E8t.",
    "Konsa tou, pou jaden ki tout areb\u00F2 lavil moun Levi yo, yo pa gen dwa vann li, paske se pou yo li ye pou tout tan.",
    "Si yon moun p\u00E8p Izray\u00E8l par\u00E8y nou k\u0027ap viv toupre lakay nou vin nan nesesite, epi li tonbe nan malsite, se pou nou lonje men ba li tankou nou ta dwe f\u00E8 l\u0027 pou yon moun l\u00F2t nasyon k\u0027ap travay lakay nou osinon ki vin f\u00E8 ladesant lakay nou. Konsa, l\u0027a toujou ka viv b\u00F2 kote nou.",
    "Pa f\u00E8 l\u0027 peye ankenn enter\u00E8, pa ba l\u0027 ponya. Gen krentif pou Bondye. Bay moun p\u00E8p Izray\u00E8l par\u00E8y nou an yon chans pou l\u0027 viv tou.",
    "Piga nou mande l\u0027 enter\u00E8 sou lajan nou prete l\u0027. Piga nou ba l\u0027 ponya pou manje nou vann li.",
    "Se mwen menm Sey\u00E8 a, Bondye nou an. Se mwen menm ki te f\u00E8 nou soti kite peyi Lejip pou m\u0027 te ka ban nou peyi Kanaran an epitou pou m\u0027 te ka Bondye nou.",
    "Si yon moun p\u00E8p Izray\u00E8l par\u00E8y nou k\u0027ap viv toupre lakay nou vin nan nesesite, epi li vann t\u00E8t li ban nou pou li s\u00E8vi nou esklav, piga nou f\u00E8 l\u0027 f\u00E8 travay yon domestik.",
    "L\u0027ap rete lakay nou tankou moun l\u00F2t nasyon yo k\u0027ap travay pou lajan lakay nou. L\u0027a s\u00E8vi nou jouk lanne rejwisans k\u0027ap vini an.",
    "L\u00E8 sa a, li menm ak tout pitit li yo, y\u0027a kite lakay nou, y\u0027a tounen al jwenn fanmi yo, epi y\u0027a renm\u00E8t yo t\u00E8 zans\u00E8t yo te kite pou yo a.",
    "Paske se esklav mwen nou ye, se mwen menm ki te f\u00E8 nou soti kite peyi Lejip. Yo pa gen dwa vann nou pou f\u00E8 nou s\u00E8vi esklav l\u00F2t moun.",
    "Piga nou aji mal ak moun p\u00E8p Izray\u00E8l par\u00E8y nou yo. Se pou nou gen krentif pou Bondye nou an.",
    "L\u00E8 n\u0027a bezwen gason osinon fi pou s\u00E8vi esklav lakay nou, nou ka achte yo nan moun l\u00F2t nasyon k\u0027ap viv l\u00F2t b\u00F2 fwonty\u00E8 peyi nou an.",
    "Nou ka achte pitit moun l\u00F2t nasyon k\u0027ap viv nan mitan nou tou. Konsa tou, l\u00E8 yo rete lakay nou, si yo f\u00E8 pitit sou t\u00E8 ki pou nou, pitit yo va pou nou tou.",
    "N\u0027a kite yo tankou byen pou pitit nou yo. Y\u0027a s\u00E8vi yo jouk yo mouri. Nou pa dwe maltrete moun p\u00E8p Izray\u00E8l par\u00E8y nou. Men, se pou nou aji av\u00E8k yo tankou fr\u00E8 ak fr\u00E8.",
    "Sipoze yon moun l\u00F2t nasyon k\u0027ap viv nan mitan nou nan peyi a vin gen anpil mwayen epi yon moun p\u00E8p Izray\u00E8l par\u00E8y nou k\u0027ap viv lakay nou, osinon pre kay moun l\u00F2t nasyon an, vin nan nesesite epi l al vann t\u00E8t li bay moun l\u00F2t nasyon an, osinon bay yonn nan fanmi moun l\u00F2t nasyon an pou li s\u00E8vi l\u0027 esklav.",
    "Apre li vann t\u00E8t li a, l\u0027a toujou gen avantaj moun ka reachte l\u0027 pou ba li lib\u00E8te l\u0027. Se bagay yonn nan fr\u00E8 li yo,",
    "osinon tonton l\u0027, osinon pitit gason tonton l\u0027 yo, osinon yonn nan fanmi pre li yo ka f\u00E8 pou li. Si li menm li vin gen mwayen, li ka reachte t\u00E8t li tou.",
    "Dak\u00F2 ak moun ki te achte l\u0027 la, se pou l\u0027 konte konbe lanne ki gen depi lanne li te vann t\u00E8t li bay moun lan jouk lanne rejwisans k\u0027ap vini an. L\u00E8 sa a, l\u0027a kalkile lajan pou l\u0027 bay la sou kantite lanne l\u0027a jwenn lan, epi sou pri yo peye l\u00E8 konsa pou yon moun k\u0027ap travay pou lajan lakay moun.",
    "L\u00E8 gen anpil lanne ki rete, l\u0027a kalkile sou yo pou l\u0027 konnen val\u00E8 lajan pou l\u0027 renm\u00E8t pou l\u0027 ka reachte t\u00E8t li.",
    "Men, si pa gen lanne ki rete anvan lanne rejwisans lan, y\u0027a kalkile ansanm, epi l\u0027a renm\u00E8t li lajan dapre kantite lanne ki rete a pou l\u0027 ka reachte t\u00E8t li.",
    "Paske l\u0027ap travay ak moun lan tankou domestik k\u0027ap travay pou lajan pa an, ou pa f\u00E8t pou kite moun lan maltrete li.",
    "Si li pa reachte t\u00E8t li konsa, l\u00E8 lanne rejwisans lan rive, ni li menm, ni pitit gason l\u0027 yo va lib ank\u00F2. Epi y\u0027a kite kay moun lan.",
    "Se pou nou swiv regleman sa yo, paske se esklav pa m\u0027 moun p\u00E8p Izray\u00E8l yo ye. Yo se esklav mwen te f\u00E8 soti kite peyi Lejip. Se mwen menm ki Sey\u00E8 a, Bondye nou an."
  ],
  [
    "Sey\u00E8 a di: -Nou pa gen dwa f\u00E8 zid\u00F2l, nou pa gen dwa f\u00E8 estati, ni mete w\u00F2ch kanpe. Nou pa gen dwa pran w\u00F2ch pou f\u00E8 desen sou li, l\u00E8fini pou n\u0027 mete l\u0027 kanpe yon kote nan peyi a pou nou adore yo. Se mwen menm ki Sey\u00E8 a, Bondye nou an.",
    "Se pou nou fete tout f\u00E8t mwen yo. Se pou nou respekte kay ki apa pou mwen an. Se mwen menm ki Sey\u00E8 a!",
    "Si nou mache dapre l\u00F2d mwen yo, si nou kenbe tout k\u00F2mandman m\u0027 yo, si nou swiv yo,",
    "l\u00E8 sezon an rive, m\u0027a ban nou lapli. Konsa, t\u00E8 nou va bay rek\u00F2t, pyebwa nan jaden nou va donnen.",
    "L\u00E8 sa a, nou p\u0027ap anko fin bat ble, n\u0027ap gen tan nan keyi rezen. Nou p\u0027ap ank\u00F2 fin keyi rezen, n\u0027ap gen tan nan plante grenn. N\u0027a gen kont manje pou nou manje, epi n\u0027a rete nan peyi nou an san nou pa bezwen p\u00E8 anyen.",
    "M\u0027a mete k\u00E8 poze nan peyi a, n\u0027a kouche d\u00F2mi san k\u00E8 sote. M\u0027ap f\u00E8 tout b\u00E8t mawon dispar\u00E8t nan peyi a, moun p\u0027ap vin f\u00E8 nou lag\u00E8 ank\u00F2.",
    "N\u0027a kouri d\u00E8y\u00E8 l\u00E8nmi nou yo, n\u0027a bat yo, n\u0027a kraze yo ak nepe nou.",
    "Senk moun nan mitan nou va kont pou bat san l\u00E8nmi, san moun nan mitan nou va kont pou bat mil l\u00E8nmi. N\u0027a kraze l\u00E8nmi nou yo anba kout nepe nou yo.",
    "M\u0027a beni nou, m\u0027a ban nou pitit, m\u0027a ban nou anpil pitit. Mwen menm, m\u0027a kenbe kontra mwen te siyen ak nou an.",
    "N\u0027a sit\u00E8lman f\u00E8 b\u00E8l rek\u00F2t, apre nou fin manje pandan ennan, n\u0027a setoblije mete r\u00E8s grenn d\u00E8nye rek\u00F2t la dey\u00F2 pou nou f\u00E8 plas pou rek\u00F2t k\u0027ap vin apre a.",
    "M\u0027ap rete nan mitan nou nan kay mwen an, m\u0027ap toujou kontan ak nou.",
    "M\u0027a toujou la nan mitan nou, se mwen menm k\u0027ap Bondye nou, se p\u00E8p mwen n\u0027a ye.",
    "Se mwen menm, Sey\u00E8 a, Bondye nou an, ki te f\u00E8 nou soti kite peyi Lejip pou nou pa t\u0027 rete esklav moun sa yo ank\u00F2. Mwen kase gwo k\u00F2d lwijanboje ki t\u0027ap jouke nou an, mwen f\u00E8 nou mache t\u00E8t anl\u00E8.",
    "Men tou, si nou pa koute m\u0027, si nou pa vle f\u00E8 tou sa m\u0027 mande nou f\u00E8 la a, m\u0027ap peni nou.",
    "Si nou meprize l\u00F2d mwen yo, si nou voye k\u00F2mandman mwen yo jete, si nou pa f\u00E8 tou sa mwen mande nou f\u00E8, si nou pa kenbe kontra m\u0027 pase ak nou an,",
    "men ki jan m\u0027ap peni nou: M\u0027ap voye gwo mal\u00E8 sou nou. Maladi ap mennen nou. Lafy\u00E8b ap f\u00E8 nou deperi. Nou p\u0027ap ka w\u00E8 nan je nou, n\u0027ap p\u00E8di souf nou. Nou va simen grenn nan jaden nou. Men, sa p\u0027ap s\u00E8vi nou anyen, paske se l\u00E8nmi nou yo ki va jwi rek\u00F2t nou yo.",
    "M\u0027a vire do ban nou, epi l\u00E8nmi nou va bat nou. Moun ki pa vle w\u00E8 nou yo va donminen sou nou. N\u0027a rete konsa, n\u0027a pran kouri san pa gen pesonn k\u0027ap kouri d\u00E8y\u00E8 nou.",
    "Si, atousa toujou, nou pa koute m\u0027, m\u0027ap peni nou s\u00E8t fwa pi r\u00E8d pase anvan pout\u00E8t peche nou yo.",
    "Pouvwa nou genyen an epi k\u0027ap f\u00E8 nou gonfle konsa a, m\u0027ap kraze l\u0027 n\u00E8t. Pa yon ti degout lapli p\u0027ap tonbe sot nan syel la, t\u00E8 a ap vin di kou w\u00F2ch.",
    "N\u0027a kraze kouraj nou travay di, men sa p\u0027ap s\u00E8vi nou anyen: t\u00E8 jaden nou yo p\u0027ap bay anyen ank\u00F2, pyebwa yo p\u0027ap donnen menm.",
    "Si, apre sa, nou vle kenbe t\u00E8t ak mwen toujou, si nou derefize koute m\u0027, mwen menm tou m\u0027ap peni nou s\u00E8t fwa pi r\u00E8d toujou pase anvan pout\u00E8t peche nou yo.",
    "M\u0027a lage b\u00E8t nan bwa d\u00E8y\u00E8 nou, y\u0027a touye pitit nou yo, y\u0027a fini ak tout zannimo nou yo. Anpil nan nou va mouri tou. p\u0027ap gen pesonn ap mache sou chemen nan peyi a.",
    "Si apre tout mal\u00E8 sa yo nou pa korije toujou, n\u0027ap kenbe t\u00E8t av\u00E8 m\u0027 toujou,",
    "mwen menm tou m\u0027a kenbe t\u00E8t av\u00E8k nou. M\u0027ap frape nou s\u00E8t fwa pi r\u00E8d ank\u00F2 pase anvan pout\u00E8t peche nou yo.",
    "M\u0027ap f\u00E8 l\u00E8nmi nou yo vin f\u00E8 nou lag\u00E8 pout\u00E8t kontra m\u0027 nou pa kenbe a. L\u00E8 sa a, n\u0027a anpile k\u00F2 nou nan lavil yo pou chache pwoteksyon, m\u0027a voye tout kalite move maladi sou nou, jouk n\u0027a blije rann t\u00E8t nou bay l\u00E8nmi nou yo.",
    "M\u0027ap koupe viv nou. Yon s\u00E8l fou ap kont pou dis fanm pare pen pou tout fanmi yo. Y\u0027a kontwole sa y\u0027ap bay chak moun. L\u00E8 n\u0027a fin manje, se at\u00F2 n\u0027a grangou.",
    "Epi, si apre tou sa toujou, nou pa koute m\u0027, n\u0027ap kenbe t\u00E8t av\u00E8 m\u0027 toujou,",
    "l\u00E8 sa a m\u0027a kenbe t\u00E8t ak nou tou, m\u0027a pran chenn sou nou. Se mwen menm toujou k\u0027ap peni nou s\u00E8t fwa pi r\u00E8d pase anvan pout\u00E8t peche nou yo.",
    "N\u0027a sit\u00E8lman grangou n\u0027a touye pw\u00F2p pitit gason ak pw\u00F2p pitit fi nou yo, n\u0027a manje vyann yo.",
    "M\u0027a detwi tout kay nou bati sou t\u00E8t m\u00F2n pou f\u00E8 s\u00E8vis, m\u0027a kraze lot\u00E8l lansan nou yo mete at\u00E8, m\u0027a anpile kadav nou yo at\u00E8 sou moso estati vye zid\u00F2l nou yo. N\u0027a ban m\u0027 degoutans.",
    "M\u0027a f\u00E8 lavil nou yo tounen mazi. M\u0027ap detwi tout kote nou f\u00E8 s\u00E8vis yo. M\u0027ap derefize pran bon sant ofrann nou yo.",
    "Se mwen menm ank\u00F2 ki pral devaste peyi nou an. Ata l\u00E8nmi nou yo ki pral pran peyi a pou yo rete pral sezi w\u00E8 sa m\u0027ap f\u00E8.",
    "M\u0027ap mennen l\u00E8nmi nou yo vin f\u00E8 nou lag\u00E8. M\u0027ap leve moun d\u00E8y\u00E8 nou pou vin f\u00E8 nou lag\u00E8. M\u0027ap gaye nou nan mitan l\u00F2t peyi etranje yo. Peyi a va tounen yon dez\u00E8. Lavil nou p\u0027ap gen pesonn rete ladan yo.",
    "L\u00E8 sa a, t\u00E8 a va pran repo. Wi, l\u00E8 l\u00E8nmi nou yo va dep\u00F2te nou byen lwen nan peyi pa yo, t\u00E8 a va rete san travay, l\u0027a pran repo.",
    "Pandan tout tan t\u00E8 a va rete san travay la, l\u0027a jwi tout lanne repo nou pa t\u0027 ba li yo l\u00E8 nou te rete sou li a.",
    "Kanta pou r\u00E8s moun ki pa mouri yo, l\u00E8 y\u0027a rive nan peyi kote yo dep\u00F2te yo a, m\u0027ap f\u00E8 yo viv tout tan ak yon k\u00E8 sote san rete. Konsa, bri yon f\u00E8y bwa ch\u00E8ch van ap pote ap kont pou f\u00E8 yo kouri. Y\u0027ap kouri tankou moun ki gen lag\u00E8 d\u00E8y\u00E8 yo, y\u0027ap tonbe san pa gen moun k\u0027ap kouri d\u00E8y\u00E8 yo.",
    "Y\u0027ap tonbe yonn sou l\u00F2t tankou nan lag\u00E8 san pa gen pesonn k\u0027ap kouri d\u00E8y\u00E8 yo. Yo p\u0027ap fouti kanpe pou yo goumen ak l\u00E8nmi yo.",
    "N\u0027a mouri nan peyi kote yo te dep\u00F2te nou yo. Y\u0027a antere nou nan peyi moun ki pa vle w\u00E8 nou yo.",
    "Moun ki rete nan sa yo te dep\u00F2te yo va depafini nan peyi l\u00E8nmi nou yo, paske y\u0027a peye pou peche zans\u00E8t yo ak pou pw\u00F2p peche pa yo.",
    "Men, l\u00E8 sa a pitit pitit nou yo va rekon\u00E8t peche yo ak peche zans\u00E8t yo, peche yo te f\u00E8 paske yo te refize f\u00E8 sa m\u0027 te di yo f\u00E8, peche yo te f\u00E8 paske yo te kenbe t\u00E8t av\u00E8 m\u0027.",
    "Se pout\u00E8t sa mwen menm tou, mwen te kenbe t\u00E8t ak yo, mwen te mennen yo prizonye nan peyi l\u00E8nmi yo. L\u00E8 sa a, moun ki te gen l\u00F2g\u00E8y plen k\u00E8 yo va soum\u00E8t devan m\u0027, y\u0027a peye pou sa yo te f\u00E8 a.",
    "Mwen menm m\u0027a chonje kontra mwen te pase av\u00E8k Jak\u00F2b, av\u00E8k Izarak epi av\u00E8k Abraram. Wi, m\u0027a chonje pwom\u00E8s mwen te f\u00E8 yo ak peyi mwen te di m\u0027ap ba yo a.",
    "Men, yo gen pou yo pati byen lwen, pou yo kite peyi a san moun pou t\u00E8 a ka pran repo li. Wi, y\u0027a peye pou sa yo te f\u00E8 a, paske yo pa t\u0027 swiv prensip mwen te ba yo, paske yo te voye k\u00F2mandman m\u0027 yo jete.",
    "Men, menm l\u00E8 sa a, antan yo la toujou nan peyi l\u00E8nmi yo, mwen p\u0027ap meprize yo, mwen p\u0027ap lage yo jouk pou m\u0027 ta fini ak yo n\u00E8t. Mwen p\u0027ap kase kontra m\u0027 pase ak yo a. Paske se mwen menm ki Sey\u00E8 a, Bondye yo a.",
    "Men, m\u0027a f\u00E8 pa yo, m\u0027a chonje kontra mwen te pase av\u00E8k zans\u00E8t yo l\u00E8 mwen te f\u00E8 yo soti kite peyi Lejip devan je moun l\u00F2t nasyon yo pou m\u0027 te ka Bondye yo. Se mwen menm ki Sey\u00E8 a!",
    "Men tout prensip, tout l\u00F2d ak tout k\u00F2mandman Sey\u00E8 a te bay Moyiz l\u00F2d mete nan kontra li te siyen ak moun p\u00E8p Izray\u00E8l yo sou m\u00F2n Sinayi a."
  ],
  [
    "Sey\u00E8 a pale ak Moyiz, li di l\u0027 konsa:",
    "-Pale ak moun p\u00E8p Izray\u00E8l yo, w\u0027a di yo pou mwen: L\u00E8 yon moun pran angajman pou l\u0027 ofri yon moun bay Sey\u00E8 a, se nou menm ki pou fikse kantite lajan pou yo bay nan plas moun lan, dapre sist\u00E8m yo s\u00E8vi nan tanp lan.",
    "Men ki jan n\u0027a f\u00E8 sa: Pou yon gason ki gen ant ventan al swasantan, se va senkant py\u00E8s ajan.",
    "Pou yon fanm menm laj la, se va trant py\u00E8s ajan",
    "Pou yon jenn gason ki gen ant senkan al ventan, se va vin py\u00E8s ajan. Pou yon jenn fi ki gen menm laj la, se va dis py\u00E8s ajan.",
    "Pou yon timoun ki gen ant yon mwa al senkan, si se yon gason se va senk py\u00E8s ajan. Pou yon ti fi menm laj la, se va twa py\u00E8s ajan",
    "Pou yon gason ki depase swasantan, se va kenz py\u00E8s ajan. Pou yon fanm menm laj la, se va dis py\u00E8s ajan.",
    "Men, si moun ki te pran angajman an pa gen kont lajan pou peye val\u00E8 nou mande a, l\u0027a mennen moun li te pwom\u00E8t bay la bay pr\u00E8t la. Pr\u00E8t la va f\u00E8 yon l\u00F2t pri, dapre sa moun lan ka peye.",
    "Si se yon b\u00E8t yon moun pran angajman pou l\u0027 ofri bay Sey\u00E8 a, nenp\u00F2t kisa l\u0027a bay Sey\u00E8 a va rete apa n\u00E8t pou Sey\u00E8 a.",
    "Li p\u0027ap ka chanje yon move pou yon bon. Li p\u0027ap ka bay yon l\u00F2t b\u00E8t nan plas sa li te pwom\u00E8t la. Si li f\u00E8 sa, tou de b\u00E8t yo, ni sa li te di l\u0027ap bay anvan an, ni sa li ta vle bay nan plas li a, va rete apa pou Sey\u00E8 a.",
    "Men, si b\u00E8t li te pran angajman ofri a se yon b\u00E8t ki pa ka s\u00E8vi ofrann pou Sey\u00E8 a, l\u0027a mennen b\u00E8t la bay pr\u00E8t la.",
    "Pr\u00E8t la va f\u00E8 pri b\u00E8t la dapre jan l\u0027 w\u00E8 b\u00E8t la. L\u00E8 l\u0027a fin f\u00E8 pri b\u00E8t la, pri l\u0027 mande a, se sa y\u0027a peye pou li.",
    "Men, si moun ki te f\u00E8 ofrann lan ta vle achte b\u00E8t la ank\u00F2, l\u0027a peye pri pr\u00E8t la te fikse a plis ven pou san (20%) laval\u00E8.",
    "L\u00E8 yon moun ap mete kay li apa pou Sey\u00E8 a, pr\u00E8t la va f\u00E8 pri kay la dapre jan l\u0027 w\u00E8 kay la. L\u00E8 l\u0027a fin f\u00E8 pri a, pri l\u0027 mande a, se sa pou yo bay.",
    "Men, si moun k\u0027ap mete kay la apa pou Sey\u00E8 a ta vle achte kay la ank\u00F2, l\u0027a peye pri pr\u00E8t la te fikse a, plis ven pou san (20%) laval\u00E8. Epi y\u0027a renm\u00E8t li kay li.",
    "Si yon moun pran yon p\u00F2syon nan jaden l\u0027 epi li mete l\u0027 apa pou Sey\u00E8 a, w\u0027a f\u00E8 pri p\u00F2syon t\u00E8 a dapre kantite grenn yo ka simen ladan l\u0027. Pou chak barik grenn l\u00F2j yo ka simen, l\u0027a bay dis py\u00E8s ajan.",
    "Si li f\u00E8 ofrann lan apre yo f\u00E8k fin fete lanne rejwisans lan, se pou l\u0027 peye tout pri a n\u00E8t.",
    "Men, si li f\u00E8 l\u0027 k\u00E8k tan apre yo fin fete lanne rejwisans lan, pr\u00E8t la va kalkile pri a sou kantite lanne ki rete anvan yo fete lanne rejwisans k\u0027ap vini an, konsa l\u0027a desann premye pri li te bay la.",
    "Si moun ki mete p\u00F2syon t\u00E8 a apa pou Sey\u00E8 a ta vle achte t\u00E8 a ank\u00F2, l\u0027a peye pri yo te bay pou t\u00E8 a plis ven pou san (20%). Epi t\u00E8 a va rete pou li.",
    "Men, si yo te gen tan vann t\u00E8 a bay yon l\u00F2t moun anvan li menm li te mande achte l\u0027 ank\u00F2, li p\u0027ap ka achte l\u0027 ank\u00F2.",
    "Yon t\u00E8 konsa, l\u00E8 lanne rejwisans lan va rive, pase yo renm\u00E8t li nan men premye m\u00E8t li, l\u0027ap rete yon bagay apa pou Sey\u00E8 a, yon jaden pesonn p\u0027ap ka manyen. L\u0027a rete pou pr\u00E8t yo.",
    "Si yon moun pran yon jaden li menm li te achte, yon jaden ki pa jaden eritye, epi li mete l\u0027 apa pou Sey\u00E8 a,",
    "pr\u00E8t la va kalkile pri jaden an sou kantite lanne ki rete anvan yo fete lanne rejwisans k\u0027ap vini an, epi moun lan va peye lajan an menm jou a. Lajan sa a va rete apa n\u00E8t pou Sey\u00E8 a.",
    "L\u00E8 lanne rejwisans lan va rive, jaden an va tounen pou premye m\u00E8t la osinon pou pitit premye m\u00E8t la.",
    "Y\u0027a f\u00E8 tout pri yo dapre sist\u00E8m lajan yo s\u00E8vi nan kote yo mete apa pou Bondye a: yon gwo py\u00E8s pou ven ti py\u00E8s.",
    "Pesonn p\u0027ap ka pran angajman pou yo ofri Sey\u00E8 a premye pitit mal yon b\u00E8t f\u00E8 paske li deja pou Sey\u00E8 a. Kit se premye pitit b\u00E8f, kit se premye pitit mouton osinon kabrit, se pou Sey\u00E8 a yo ye.",
    "Men, si se premye pitit yon b\u00E8t ki pa ka s\u00E8vi ofrann pou Sey\u00E8 a, y\u0027a ka achte l\u0027 ank\u00F2 nan men Sey\u00E8 a pou pri n\u0027a fikse a, plis ven pou san (20%) laval\u00E8. Men, si moun lan pa vle achte l\u0027 ank\u00F2 pou t\u00E8t li, y\u0027a vann yon l\u00F2t moun li pou pri n\u0027a fikse a.",
    "Tou sa yon moun mete apa n\u00E8t pou Sey\u00E8 a, kit se yon moun, kit se yon b\u00E8t, kit se yon jaden, li pa ka vann li ni li pa ka reachte l\u0027. Bagay la f\u00E8t pou l\u0027 rete la, apa n\u00E8t pou Sey\u00E8 a. Pesonn p\u0027ap ka manyen l\u0027.",
    "Si se yon moun yo vle ki pou rete apa n\u00E8t pou Sey\u00E8 a, yo p\u0027ap ka reachte l\u0027. Se touye pou yo touye moun sa a.",
    "N\u0027a mete dis pou san (10%) nan tout rek\u00F2t jaden nou apa pou Sey\u00E8 a, li te m\u00E8t rek\u00F2t jaden nou f\u00E8 nou menm, osinon rek\u00F2t pyebwa ki donnen nan jaden nou. Se pou Sey\u00E8 a dis pou san sa yo ye.",
    "Si yon moun vle achte pou li menm kich\u00F2y nan dis pou san (10%) ki pou Sey\u00E8 a, la peye pri bagay la plis ven pou san (20%) laval\u00E8.",
    "Sou chak dis b\u00E8t, li te m\u00E8t b\u00E8f, kabrit osinon mouton n\u0027ap gade, gen yonn ki pou Sey\u00E8 a. Sa vle di l\u00E8 n\u0027ap konte b\u00E8f nou yo, n\u0027a konte yo pa dis. Konsa, chak fwa nou rive sou dizy\u00E8m lan, n\u0027a mete l\u0027 apa pou Sey\u00E8 a.",
    "Nou pa bezwen konnen si li bon si li pa bon, ni nou pa bezwen pran yon l\u00F2t mete nan plas li. Si nou vle chanje yon b\u00E8t, ni sa nou ta vle chanje a, ni sa nou ta renmen bay nan plas li a, tou de va pou Sey\u00E8 a. Epitou nou p\u0027ap ka reachte yo ank\u00F2.",
    "Men tout regleman Sey\u00E8 a te bay Moyiz pou moun p\u00E8p Izray\u00E8l yo sou m\u00F2n Sinayi a."
  ]
]