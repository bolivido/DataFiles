[
  [
    "Te gen yon nonm, moun branch fanmi Efrayim, ki te rele Elkana. Li te rete lavil Rama nan m\u00F2n peyi Efrayim. Se te pitit Jewokam, pitit pitit Eliyou, nan fanmi Tokou, nan branch fanmi Zouf la.",
    "Elkana te gen de madanm, yonn te rele Ana, l\u00F2t la te rele Penina. Penina te f\u00E8 pitit pou li. Men, Ana pa t\u0027 gen pitit.",
    "Chak lanne, Elkana soti lavil Rama, li moute lavil Silo pou l\u0027 al f\u00E8 s\u00E8vis pou Sey\u00E8 ki gen tout pou vwa a, pou l\u0027 touye b\u00E8t pou li. Se de pitit Eli yo, Ofni ak Fineas, ki te pr\u00E8t Sey\u00E8 a lavil Silo.",
    "Chak fwa Elkana te ofri b\u00E8t pou Sey\u00E8 a, li te toujou pran yon p\u00F2syon pou Penina, yon p\u00F2syon pou chak pitit fi ak pitit gason li yo.",
    "Men, li te bay Ana yon p\u00F2syon doub, paske li te renmen l\u0027 anpil, atout Sey\u00E8 a pa t\u0027 ba li pitit.",
    "Penina menm te toujou ap giyonnen Ana pou f\u00E8 l\u0027 wont, paske Sey\u00E8 a pa t\u0027 ba li pitit.",
    "Sa kontinye konsa chak lanne pandan lontan. Chak fwa yo te moute ale nan tanp Sey\u00E8 a, Penina gen pou anbete Ana jouk li f\u00E8 l\u0027 fache. L\u00E8 konsa, Ana menm rete ap kriye, li pa vle manje anyen.",
    "Elkana, mari li, di l\u0027 konsa: -Aa, mach\u00E8! Poukisa w\u0027ap plede kriye konsa? Poukisa ou pa manje? Poukisa ou kagou konsa? Ou genyen m\u0027, se tankou si ou te genyen depase dis pitit gason.",
    "Yon l\u00E8 yo te lavil Silo, apre yo te fin manje, yo te fin bw\u00E8, Ana leve. Eli, pr\u00E8t la, te chita sou ch\u00E8z li b\u00F2 p\u00F2tay Tanp Sey\u00E8 a.",
    "Ana te gen anpil lapenn. Li t\u0027ap lapriy\u00E8 nan pye Sey\u00E8 a, dlo t\u0027ap koule nan je l\u0027.",
    "Li f\u00E8 Sey\u00E8 a yon pwom\u00E8s, li di l\u0027 konsa: -Sey\u00E8, ou menm ki gen tout pouvwa a, tanpri voye je ou sou s\u00E8vant ou a non! Gade lapenn mwen! Si ou pa bliye m\u0027, si ou ban m\u0027 yon pitit gason, m\u0027ap mete l\u0027 apa pou li viv pou ou ase. Li p\u0027ap janm koupe cheve nan t\u00E8t li.",
    "Pandan tout tan Ana t\u0027ap lapriy\u00E8 konsa devan Sey\u00E8 a, Eli t\u0027ap gade bouch li.",
    "Men, Ana t\u0027ap lapriy\u00E8 nan k\u00E8 l\u0027. Se bouch li ase ki t\u0027ap bat, konsa moun pa t\u0027 ka tande sa l\u0027ap di a. L\u00E8 sa a, Eli te konprann se sou li te sou.",
    "Li di l\u0027 konsa: -Kil\u00E8 w\u0027a sispann bw\u00E8 jouk pou ou sou konsa? Soti al desoule ou yon l\u00F2t kote!",
    "Ana reponn li: -Se pa sou mwen sou non, m\u00E8t! Mwen pa goute ni diven ni ankenn l\u00F2t bweson. Se nan gwo lapenn mwen ye. Se louvri m\u0027ap louvri k\u00E8 m\u0027 bay Sey\u00E8 a. Se rakonte m\u0027ap rakonte Sey\u00E8 a lapenn mwen.",
    "Tanpri, m\u00E8t! Pa pran m\u0027 pou yon fanm lib! Kif\u00E8 m\u0027ap pale konsa, se paske mwen nan gwo t\u00E8t chaje. Chagren ap touye m\u0027.",
    "L\u00E8 sa a, Eli reponn li: -Ale ak k\u00E8 poze. Mwen mande Bondye p\u00E8p Izray\u00E8l la pou l\u0027 ba ou sa ou mande l\u0027 la.",
    "Ana reponn li: -M\u0027 espere ou p\u0027ap janm bliye m\u0027! Epi li leve, l\u0027 al f\u00E8 wout li. Li manje. Depi l\u00E8 sa a, li pa t\u0027 menm moun lan ank\u00F2.",
    "Nan denmen maten, Elkana leve byen bon\u00E8 ak tout fanmi li, yo adore Sey\u00E8 a. Apre sa, yo tounen lakay yo lavil Rama. Elkama kouche ak Ana, madanm li. Epi, Sey\u00E8 a f\u00E8 pou Ana sa li te mande l\u0027 la.",
    "Se konsa Ana vin ansent. L\u00E8 l\u00E8 a rive pou l\u0027 akouche, li f\u00E8 yon pitit gason. Li rele l\u0027 Samy\u00E8l, paske li te di: Mwen te mande Sey\u00E8 a li.",
    "Apre sa, Elkana moute lavil Silo ansanm ak tout fanmi li yo pou yo te ka f\u00E8 ofrann yo gen pou yo f\u00E8 chak lanne bay Sey\u00E8 a, ansanm ak ofrann espesyal yo te f\u00E8 ve bay Sey\u00E8 a.",
    "Men Ana pa t\u0027 ale. Li di mari l\u0027 konsa: -Fini m\u0027a fin sevre pitit la, m\u0027a mennen l\u0027 nan Tanp Sey\u00E8 a kote li pral rete pou tout tan.",
    "Elkana, mari li, di l\u0027: -F\u00E8 sa ou w\u00E8 ki pi bon an. Rete non jouk w\u0027a fin sevre l\u0027. Tans\u00E8lman, se pou Sey\u00E8 a f\u00E8 sa li te di a rive vre. Se konsa Ana rete pou l\u0027 pran swen ti bebe a jouk li sevre l\u0027.",
    "Apre li fin sevre pitit la, li mennen l\u0027 lavil Silo. Li te pran av\u00E8 l\u0027 yon ti towo b\u00E8f twazan, yon barik farin, yon sak an po b\u00E8t plen diven. Li mennen ti gason an nan tanp Sey\u00E8 a, lavil Silo, atout li te tou piti toujou.",
    "Yo touye ti towo a, epi yo mennen ti gason an bay Eli.",
    "Ana di l\u0027: -Eskize m\u0027 wi, m\u00E8t. Ou pa chonje ki moun mwen ye? Menm jan ou vivan an, se mwen menm fanm ou te w\u00E8 ki te kanpe b\u00F2 kote ou la yon jou ap lapriy\u00E8 Sey\u00E8 a.",
    "Mwen te mande l\u0027 pou l\u0027 te ban mwen pitit gason sa a. Li ban mwen sa m\u0027 te mande l\u0027 la.",
    "Se konsa m\u0027 vin mete l\u0027 apa pou l\u0027 ka viv pou Sey\u00E8 a ase jouk li mouri. Apre sa, yo adore Sey\u00E8 a la nan tanp lan."
  ],
  [
    "L\u00E8 sa a, Ana lapriy\u00E8, li di: -Sey\u00E8 a f\u00E8 k\u00E8 m\u0027 kontan anpil! Sey\u00E8 a remoute kouraj mwen. M\u0027ap kenbe t\u00E8t ak l\u00E8nmi yo. K\u00E8 m\u0027 kontan paske Bondye delivre mwen.",
    "Pa gen Bondye tankou Sey\u00E8 a. Non, pa gen tankou l\u0027. Pa gen moun ki ka pwoteje tankou Bondye nou an.",
    "Sispann pale av\u00E8k l\u00F2g\u00E8y. Pa kite paw\u00F2l radiy\u00E8s soti nan bouch nou. Paske Sey\u00E8 a se yon Bondye ki konnen tout bagay. Li jije tou sa moun ap f\u00E8.",
    "L\u0027ap kraze zam ki nan men vanyan s\u00F2lda yo. Men l\u0027ap bay moun ki f\u00E8b yo f\u00F2s kouraj.",
    "Sa ki te konn manje vant deboutonnen yo al vann jounen pou yo ka jwenn manje pou yo manje. Sa ki t\u0027ap mouri grangou yo pa grangou ank\u00F2. Fanm ki pa t\u0027 ka f\u00E8 pitit la f\u00E8 pitit s\u00E8t fwa. Sa ki te gen anpil pitit la rete san anyen.",
    "Sey\u00E8 a touye, l\u00E8fini li bay lavi ank\u00F2. Li f\u00E8 moun desann nan peyi kote m\u00F2 yo ye a. Li mennen yo tounen ank\u00F2.",
    "Li f\u00E8 moun rich, li f\u00E8 moun p\u00F2v. Li desann moun jouk at\u00E8, l\u00E8fini li f\u00E8 yo kanpe ank\u00F2.",
    "Li wete p\u00F2v yo nan lapenn yo, li bay endijan yo men pou yo soti nan miz\u00E8 yo. Li f\u00E8 yo chita menm kote ak grann\u00E8g yo. Li ba yo b\u00E8l pozisyon nan lasosyete. Fondasyon lat\u00E8, se nan men Sey\u00E8 a sa ye. Se sou yo li bati tou sa ki la.",
    "L\u0027ap pwoteje lavi moun k\u0027ap s\u00E8vi l\u0027 ak tout k\u00E8 yo. Men, mechan yo pral mouri nan f\u00E8nwa. Paske se pa f\u00F2s kouraj yon nonm k\u0027ap f\u00E8 l\u0027 genyen.",
    "Sey\u00E8 a ap kraze tout l\u00E8nmi l\u0027 yo. L\u0027ap rete nan sy\u00E8l la, l\u0027ap voye loraj tonbe sou yo. Sey\u00E8 a gen pou jije d\u00E8nye moun ki sou lat\u00E8. L\u0027a bay wa li a pouvwa, l\u0027ap chita pouvwa moun li te chwazi pou wa a.",
    "Apre sa, Elkana tounen lakay li lavil Rama, men yo kite ti gason an lavil Silo pou l\u0027 te s\u00E8vi Sey\u00E8 a sou z\u00F2d Eli, pr\u00E8t la.",
    "Pitit gason Eli yo te yon bann v\u00F2ryen. Pou yo, Sey\u00E8 a pa t\u0027 egziste,",
    "ni yo pa t\u0027 aji jan pr\u00E8t yo f\u00E8t pou aji ak p\u00E8p la. Chak fwa yon nonm t\u0027ap touye b\u00E8t pou ofri bay Bondye, domestik pr\u00E8t la vini av\u00E8k yon gwo fouch\u00E8t twa dan nan men l\u0027. Antan vyann lan ap kwit nan dife a,",
    "li plonje fouch\u00E8t la nan kasw\u00F2l la, nan chody\u00E8 a, nan mamit la osinon nan bonm lan. Tou sa fouch\u00E8t la te pran, se te pou pr\u00E8t la. Se konsa yo te f\u00E8 sa lavil Silo ak tout moun p\u00E8p Izray\u00E8l la ki te vin f\u00E8 ofrann yo la.",
    "Sa ki pi r\u00E8d ank\u00F2, anvan menm yo te wete gr\u00E8s pou boule yo, domestik pr\u00E8t la vini, epi li di nonm ki t\u0027ap ofri b\u00E8t yo te touye a konsa: -Ban m\u0027 moso vyann pou pr\u00E8t la f\u00E8 woti. Li p\u0027ap asepte ou ba li vyann bouyi. Li bezwen vyann fre.",
    "Men, si nonm lan ta reponn li: Tann yo boule gr\u00E8s la anvan, apre sa w\u0027a pran sa ou vle, domestik pr\u00E8t la ap di l\u0027: -Non! Ban mwen l\u0027 koulye a. Si ou pa ban mwen li, m\u0027ap pran l\u0027 ak f\u00F2s pa m\u0027.",
    "Peche pitit gason Eli yo te grav anpil anpil devan Sey\u00E8 a, paske yo pa t\u0027 respekte ofrann yo te f\u00E8 pou Sey\u00E8 a.",
    "Ti Samy\u00E8l menm t\u0027ap s\u00E8vi Sey\u00E8 a. Li te gen yon ti jile tankou pr\u00E8t yo konn mete a.",
    "Chak lanne manman l\u0027 te f\u00E8 yon ti rad pou li, epi li te pote l\u0027 ba li l\u00E8 li moute ak mari l\u0027 pou touye b\u00E8t pou yo ofri chak lanne a.",
    "Se konsa, Eli te beni Elkana ansanm ak madanm li. Li di Elkana: -M\u0027ap lapriy\u00E8 Sey\u00E8 a pou l\u0027 ba ou l\u00F2t pitit av\u00E8k madanm sa a pou ranplase pitit ou mete apa pou Sey\u00E8 a. Apre sa yo tounen lakay yo.",
    "Sey\u00E8 a beni Ana ank\u00F2. Ana f\u00E8 senk l\u00F2t pitit, de fi twa gason. Ti Samy\u00E8l menm t\u0027ap grandi nan kay Sey\u00E8 a.",
    "Eli te fin granmoun. Li te tande moun ap di tou sa pitit gason l\u0027 yo t\u0027ap f\u00E8 moun Izray\u00E8l yo pase, jan yo te menm rive kouche ak medam ki t\u0027ap travay nan p\u00F2tay devan Kay Randevou a.",
    "L\u00E8 sa a, li di yo konsa: -Poukisa n\u0027ap f\u00E8 bagay konsa? Mwen tande tout vye koze y\u0027ap di sou nou nan p\u00E8p la.",
    "Sispann non, pitit mwen yo! Paske, sa m\u0027 tande y\u0027ap di sou nou yo se pa b\u00E8l bagay menm.",
    "Si yon moun f\u00E8 yon l\u00F2t yon bagay mal, Sey\u00E8 a ka pran defans li. Men l\u00E8 se Bondye menm yon moun f\u00E8 mal, ki moun ki va pran defans li? Men, mesye yo pa t\u0027 vle koute sa papa a t\u0027ap di yo, paske Sey\u00E8 a te fin pran desizyon l\u0027 pou l\u0027 te touye yo.",
    "Ti Samy\u00E8l menm t\u0027ap grandi toujou. Li t\u0027ap aji yon jan ki te f\u00E8 ni Bondye ni l\u00E8z\u00F2m plezi.",
    "Yon pwof\u00E8t Bondye vin jwenn Eli, li di l\u0027 konsa: -Men sa Sey\u00E8 a voye di ou: L\u00E8 zans\u00E8t ou yo, Arawon ak moun fanmi l\u0027 yo, te esklav nan peyi Lejip ap s\u00E8vi farawon an, mwen te f\u00E8 yo konnen ki moun mwen ye.",
    "Nan tout branch fanmi p\u00E8p Izray\u00E8l yo se fanmi pa li a mwen te chwazi pou s\u00E8vi m\u0027 pr\u00E8t devan lot\u00E8l mwen, pou yo boule lansan, pou pote ti jile pr\u00E8t yo devan m\u0027. Epi mwen ba yo dwa pou yo pran yon p\u00F2syon nan tout b\u00E8t yo ofri pou boule pou mwen sou lot\u00E8l la.",
    "Pouki nou pa respekte b\u00E8t yo touye pou mwen ak ofrann mwen te bay l\u00F2d pou p\u00E8p la f\u00E8 nan Tanp mwen an? Poukisa, ou menm Eli, ou gen pitit ou yo plis krentif pase m\u0027, kif\u00E8 ou kite yo ap gra ak pi bon p\u00F2syon nan tout ofrann moun p\u00E8p Izray\u00E8l yo ap f\u00E8 pou mwen?",
    "Se pout\u00E8t sa, mwen menm Sey\u00E8 a, Bondye p\u00E8p Izray\u00E8l la, men sa m\u0027ap di: Nan tan lontan, mwen te pwom\u00E8t mwen t\u0027ap kite fanmi ou ak moun branch fanmi ou yo s\u00E8vi m\u0027 pr\u00E8t pou tout tan. Men koulye a, mwen di: Mwen p\u0027ap f\u00E8 sa ank\u00F2 paske m\u0027ap f\u00E8 b\u00E8l bagay pou moun ki gen krentif pou mwen. Men moun k\u0027ap derespekte m\u0027 yo, m\u0027ap f\u00E8 yo wont. Se mwen menm Sey\u00E8 a ki di sa.",
    "Gade! Koulye a l\u00E8 a pral rive, mwen pral touye tout jenn gason ki nan fanmi ou ak nan tout branch fanmi zans\u00E8t ou a. Konsa p\u0027ap gen gason nan fanmi ou ki va rive granmoun.",
    "Lespri ou pral boulv\u00E8se l\u00E8 w\u0027a w\u00E8 tout bagay ap mache byen pou p\u00E8p la, men pesonn nan fanmi ou p\u0027ap janm viv lontan jouk pou yo rive granmoun.",
    "M\u0027ap kite yonn nan fanmi ou yo vivan pou li ka s\u00E8vi m\u0027 pr\u00E8t. Men, l\u0027ap p\u00E8di de grenn je l\u0027 yo, epi lapenn ap fini av\u00E8 l\u0027. Tout l\u00F2t fanmi ou yo pral mouri tou jenn nan move kondisyon.",
    "L\u00E8 w\u0027a w\u00E8 de pitit gason ou yo, Ofni ak Fineas, tonbe mouri menm jou a, w\u0027a konnen sa m\u0027 te di a se vre.",
    "Mwen pral chwazi yon l\u00F2t pr\u00E8t ki p\u0027ap janm twonpe m\u0027. L\u0027a f\u00E8 tou sa m\u0027a vle l\u0027 f\u00E8, tou sa mwen ta renmen w\u00E8 l\u0027 f\u00E8. M\u0027a ba li yon fanmi ki p\u0027ap janm dispar\u00E8t, se yo ki va toujou s\u00E8vi wa mwen va chwazi a.",
    "Men, moun ki va rete vivan nan fanmi ou lan va ale b\u00F2 kote pr\u00E8t sa a pou mande l\u0027 yon ti lajan ak yon ti manje, l\u0027a lapriy\u00E8 nan pye pr\u00E8t la pou pr\u00E8t la kite l\u0027 ede l\u00F2t pr\u00E8t yo pou li ka jwenn kich\u00F2y pou l\u0027 manje."
  ],
  [
    "L\u00E8 sa a, Samy\u00E8l te timoun toujou, li t\u0027ap s\u00E8vi Sey\u00E8 a sou z\u00F2d Eli. Nan tan sa a se pa t\u0027 fasil pou Sey\u00E8 a te pale ak moun. Se bagay ki te ra anpil pou Sey\u00E8 a te f\u00E8 moun w\u00E8 l\u0027.",
    "Je Eli yo te fin bese, li pa t\u0027 ka w\u00E8 ladan yo ank\u00F2. Yon jou lannwit, Eli te kouche nan chanm li ap d\u00F2mi.",
    "Samy\u00E8l menm te kouche nan Tanp Sey\u00E8 a, nan py\u00E8s kote Bwat Kontra Bondye a te ye a. Lanp lan te limen toujou.",
    "Sey\u00E8 a rele Samy\u00E8l. Samy\u00E8l reponn: -Men mwen wi!",
    "Epi li leve, l\u0027 al jwenn Eli, li di l\u0027: -Men mwen wi! M\u0027 tande ou rele m\u0027! Eli reponn li: -Mwen pa rele ou non! Tounen nan kabann ou. Samy\u00E8l ale, li kouche.",
    "Sey\u00E8 a rele l\u0027 ank\u00F2. Samy\u00E8l leve, l\u0027 al jwenn Eli, li di l\u0027: -Men mwen wi! Mwen tande ou rele m\u0027! Men, Eli reponn li: -Pitit mwen, mwen pa rele ou. Al kouche tande!",
    "Samy\u00E8l pa t\u0027 ank\u00F2 konnen Sey\u00E8 a paske Sey\u00E8 a pa t\u0027 ank\u00F2 janm pale av\u00E8 l\u0027 anvan sa.",
    "Sey\u00E8 a rele Samy\u00E8l yon twazy\u00E8m fwa. Samy\u00E8l leve, l\u0027 al jwenn Eli, epi li di l\u0027: -Mwen tande ou rele m\u0027. Men mwen wi! Fwa sa a, Eli vin konprann se Sey\u00E8 a ki t\u0027ap rele ti gason an.",
    "Li di Samy\u00E8l konsa: -Al kouche tande! Si ou tande yo rele ou ank\u00F2, w\u0027a reponn: Pale non, Sey\u00E8! S\u00E8vit\u00E8 ou la ap koute ou! Samy\u00E8l ale, li kouche nan kabann li.",
    "Sey\u00E8 a vini, li kanpe, epi li rele l\u0027 jan l\u0027 te f\u00E8 l\u0027 anvan an: -Samy\u00E8l! Samy\u00E8l! Samy\u00E8l reponn: -Pale non! S\u00E8vit\u00E8 ou la ap koute ou!",
    "Sey\u00E8 a di l\u0027 konsa: -Mwen pral f\u00E8 yon gwo bagay nan mitan p\u00E8p Izray\u00E8l la. L\u00E8 moun va tande sa, yo pral sezi.",
    "Jou sa a, tout mal\u00E8 mwen te di Eli ki pou te rive fanmi l\u0027 yo pral rive vre san manke yonn.",
    "Mwen te di l\u0027 mwen tapral pini fanmi l\u0027 lan yon s\u00E8l kou pou m\u0027 fini ak yo pout\u00E8t pitit gason l\u0027 yo. Li konnen yo t\u0027ap f\u00E8 sa ki mal, yo t\u0027ap pale Bondye mal, epi li pa di yo anyen.",
    "Se pout\u00E8t sa mwen te f\u00E8 moun fanmi Eli yo konnen mwen s\u00E8mante pa gen ankenn b\u00E8t yo ka touye ni ankenn ofrann ki ka f\u00E8 m\u0027 padonnen peche yo f\u00E8 a.",
    "Samy\u00E8l rete nan kabann li jouk denmen maten. Li leve granmaten, li louvri tout p\u00F2t nan Tanp Sey\u00E8 a. Men, li te p\u00E8 al rakonte Eli vizyon li te f\u00E8 a.",
    "Men Eli rele l\u0027: -Samy\u00E8l, pitit mwen! Samy\u00E8l reponn li: -Men mwen wi!",
    "Eli mande l\u0027: -Kisa Sey\u00E8 a di ou konsa? Tanpri pa kache m\u0027 anyen. Se pou Bondye ba ou pi gwo pinisyon ki genyen si ou kache m\u0027 anyen nan sa li di ou la.",
    "Se konsa Samy\u00E8l rap\u00F2te l\u0027 tout paw\u00F2l Sey\u00E8 a san kache l\u0027 anyen. Epi Eli di l\u0027: -Se Sey\u00E8 a li ye, l\u0027a f\u00E8 tou sa li w\u00E8 ki bon.",
    "Samy\u00E8l t\u0027ap grandi, Sey\u00E8 a te av\u00E8k li. Li te f\u00E8 tout paw\u00F2l ki te soti nan bouch Samy\u00E8l rive vre.",
    "Konsa, tout p\u00E8p Izray\u00E8l la, depi moun ki te rete nan peyi Dann lan jouk sa ki rete lavil B\u00E8cheba, te vin rekon\u00E8t Samy\u00E8l tankou yon bon pwof\u00E8t k\u0027ap pale paw\u00F2l Sey\u00E8 a.",
    "Sey\u00E8 a menm te toujou ap par\u00E8t lavil Silo, paske se la li te konn f\u00E8 Samy\u00E8l w\u00E8 li, se la li te konn pale ak li."
  ],
  [
    "Chak fwa Samy\u00E8l te pale tout p\u00E8p la te koute l\u0027. L\u00E8 sa a, p\u00E8p Izray\u00E8l la soti pou y\u0027 al goumen ak moun Filisti yo. Konsa, yo moute kan yo b\u00F2 lavil Ebenez\u00E8. Moun Filisti yo menm moute kan pa yo lavil Af\u00E8k.",
    "Moun Filisti yo pran pozisyon anfas moun Izray\u00E8l yo pou yo goumen. Epi batay la konmanse. Moun Filisti yo bat moun Izray\u00E8l yo byen bat, yo touye katmil (4000) moun konsa nan plenn kote yo t\u0027ap goumen an.",
    "L\u00E8 sa a, sa ki te chape yo tounen nan kan yo a, tout ch\u00E8f ki te reskonsab p\u00E8p Izray\u00E8l la di: -Poukisa Sey\u00E8 a kite moun Filisti yo bat nou konsa j\u00F2di a? Ann al pran Bwat Kontra Sey\u00E8 a ki lavil Silo pou li ka nan mitan nou. Konsa l\u0027a delivre nou anba men l\u00E8nmi nou yo.",
    "Se konsa yo voye k\u00E8k moun lavil Silo. Yo pran Bwat Kontra Sey\u00E8 ki gen tout pouvwa a, Sey\u00E8 ki chita sou fot\u00E8y li anwo zanj cheriben yo. Yo pote l\u0027 vini. Tout de pitit Eli yo, Ofni ak Fineas, te la ansanm ak Bwat Kontra a.",
    "L\u00E8 Bwat Kontra Sey\u00E8 a rive nan kan an, tout moun Izray\u00E8l yo bay yon s\u00E8l gwo r\u00E8l, t\u00E8 a tranble.",
    "Moun Filisti yo tande r\u00E8l la, yo di: -Pouki tout gwo r\u00E8l sa a nan kan moun Izray\u00E8l yo? L\u00E8 yo vin konnen se Bwat Kontra Sey\u00E8 a ki te rive nan kan an,",
    "yo vin p\u00E8, yo t\u0027ap di: -Bondye moun sa yo rive nan kan yo a. Nou nan ka, devenn pa nou! Bagay konsa pa janm rive nou anvan sa!",
    "Ala devenn pou nou, mezanmi! Ki moun ki ka delivre nou anba men bondye sa yo ki plen pouvwa? Se bondye sa yo ki te voye tout kalite mal\u00E8 sou moun Lejip yo nan dez\u00E8 a.",
    "Se pou nou mete gason sou nou, nou menm moun Filisti, pou nou pa tounen esklav ebre yo menm jan yo te esklav nou an. Se pou n\u0027 goumen tankou vanyan gason!",
    "Moun Filisti yo goumen r\u00E8d mare, yo bat moun Izray\u00E8l yo ki kouri chape al lakay yo. Se te yon gwo kou pou p\u00E8p Izray\u00E8l la. Te gen trantmil (30000) s\u00F2lda apye ki te mouri nan lame p\u00E8p Izray\u00E8l la.",
    "Moun Filisti yo te sezi Bwat Kontra Bondye a epi tou de pitit Eli yo, Ofni ak Fineas, te mouri.",
    "Yon nonm nan branch fanmi Benjamen an te pran kouri depi kote yo t\u0027ap goumen an jouk lavil Silo. Li rive menm jou a. Li te chire rad sou li, li te mete pousy\u00E8 sou t\u00E8t li pou f\u00E8 w\u00E8 jan li te nan lapenn.",
    "Eli menm te chita sou ch\u00E8z li a b\u00F2 wout la ap veye paske k\u00E8 l\u0027 pa t\u0027 poze pou Bwat Kontra Bondye a. Nonm lan lage nouv\u00E8l la nan tout lavil la. Tout moun t\u0027ap pouse r\u00E8l t\u00E8lman yo te p\u00E8.",
    "Eli tande bri a, li mande: -Pouki tout bri sa a? Nonm lan kouri pote nouv\u00E8l la bay Eli.",
    "Eli te gen katrevendizwitan sou t\u00E8t li, li pa t\u0027 w\u00E8 menm nan je l\u0027 ank\u00F2.",
    "Nonm lan di Eli konsa: -Mwen f\u00E8k soti kote yo t\u0027ap goumen an, mwen chape k\u00F2 m\u0027 nan batay la vin isit la. Eli di l\u0027: -Ki jan sa pase, pitit mwen!",
    "Mesaje a reponn, li di l\u0027 konsa: -Moun Izray\u00E8l yo kouri pou moun Filisti yo ki touye anpil moun nan p\u00E8p la. De pitit gason ou yo, Ofni ak Fineas, mouri. Moun Filisti yo sezi Bwat Kontra Bondye a.",
    "Nonmen nonm lan nonmen Bwat Kontra a, Eli sot tonbe sou ch\u00E8z la, li blayi at\u00E8 devan p\u00F2tay la. Li te fin granmoun epi li te gwo anpil. Nwa kou l\u0027 kase s\u00E8k, li mouri. Li te pase karantan ap gouv\u00E8nen p\u00E8p Izray\u00E8l la.",
    "B\u00E8lfi Eli a, madanm Fineas, te ansent, li t\u0027ap tann jou pou l\u0027 akouche. L\u00E8 li tande yo te pran Bwat Kontra Bondye a, epi b\u00F2p\u00E8 l\u0027 ansanm ak mari l\u0027 te mouri, lamenm tranche pran l\u0027, li akouche.",
    "Men, medam ki te la av\u00E8 l\u0027 yo w\u00E8 l\u0027ap mouri, yo di l\u0027 konsa: -Pran kouraj, mach\u00E8! Ou f\u00E8 yon pitit gason. Men li pa reponn anyen, li pa okipe yo.",
    "Li rele ti gason an Ikab\u00F2d, epi li di: -P\u00E8p Izray\u00E8l la p\u00E8di lasistans pouvwa Bondye a. Li t\u0027ap di sa ak\u00F2z Bwat Kontra Bondye yo te sezi a.",
    "Li t\u0027ap di: -Wi, av\u00E8k Bwat Kontra Bondye yo pran an, p\u00E8p Izray\u00E8l la p\u00E8di lasistans pouvwa Bondye a."
  ],
  [
    "L\u00E8 moun Filisti yo sezi Bwat Kontra Bondye a b\u00F2 lavil Ebenez\u00E8, yo pote l\u0027 ale lavil Asd\u00F2d.",
    "Yo antre av\u00E8 l\u0027 nan tanp Dagon, bondye pa yo a. Yo mete l\u0027 sou kote estati Dagon an.",
    "Nan denmen maten byen bon\u00E8, l\u00E8 moun lavil Asd\u00F2d yo leve, yo w\u00E8 estati Dagon an te tonbe fas at\u00E8 devan Bwat Kontra Bondye a. Yo pran estati Dagon an, yo mete l\u0027 kanpe nan plas li ank\u00F2.",
    "Nan denmen ank\u00F2 l\u00E8 yo leve nan maten, yo w\u00E8 estati Dagon an te tonbe fas at\u00E8 devan Bwat Kontra Sey\u00E8 a. T\u00E8t li ak de bra l\u0027 yo te kraze, yo te sou pap\u00F2t tanp lan. Se r\u00E8s k\u00F2 a ase ki te rete.",
    "Se pout\u00E8t sa, jouk koulye a, ni pr\u00E8t Dagon yo ni moun k\u0027ap antre nan tanp Dagon an lavil Asd\u00F2d, l\u00E8 yo rive devan p\u00F2tay la, yo sote pap\u00F2t la, yo pa janm pile li.",
    "Sey\u00E8 a t\u0027ap manyen ak p\u00E8p lavil Asd\u00F2d la, li te mete yo vant ba. Li f\u00E8 yon bann gwo bouton soti sou yo ak sou moun ki t\u0027ap viv nan vwazinaj lavil la.",
    "L\u00E8 moun lavil Asd\u00F2d yo w\u00E8 sa ki te rive yo a, yo di: -Pa kite Bwat Kontra Bondye p\u00E8p Izray\u00E8l la nan mitan nou ank\u00F2! Se pa ti kras kale l\u0027ap kale Dagon, zid\u00F2l nou an, ansanm ak nou.",
    "Se konsa yo voye chache senk ch\u00E8f moun Filisti yo, epi yo di yo: -Kisa pou nou f\u00E8 ak Bwat Kontra Bondye p\u00E8p Izray\u00E8l la? Ch\u00E8f yo reponn: -Pote l\u0027 ale lavil Gat. Se konsa yo pote Bwat Kontra Bondye p\u00E8p Izray\u00E8l la lavil Gat.",
    "Men, l\u00E8 Bwat Kontra a rive la, Sey\u00E8 a manyen ak moun lavil la. Li f\u00E8 yon s\u00E8l kouri pete nan lavil la. Bondye pini yo, li voye yon kalite gwo bouton ki leve sou tout k\u00F2 moun lavil la, timoun kou granmoun.",
    "Se konsa yo voye Bwat Kontra a lavil Ekwon. Rive li rive la, moun yo pran rele: -Men yo pote Bwat Kontra Bondye p\u00E8p Izray\u00E8l la lakay nou. Se touye yo vle touye tout moun isit la!",
    "Yo f\u00E8 chache senk ch\u00E8f moun Filisti yo. Yo di yo: -Voye Bwat Kontra Bondye p\u00E8p Izray\u00E8l la tounen nan plas li, pou li pa touye tout moun isit yo. Tout lavil la te t\u00E8t anba, moun t\u0027ap mouri paske Sey\u00E8 a t\u0027ap manyen r\u00E8d ak yo.",
    "Sa ki pa t\u0027 mouri yo te gen tout k\u00F2 yo kouvri ak bouton. Tout moun t\u0027ap rele mande bondye pa yo sekou."
  ],
  [
    "Bwat Kontra Sey\u00E8 a te gen tan pase s\u00E8t mwa nan peyi Filisti a.",
    "Moun Filisti yo f\u00E8 rele pr\u00E8t yo ak divin\u00F2 yo. Yo mande yo: -Kisa pou n\u0027 f\u00E8 ak Bwat Kontra Sey\u00E8 a? Ki jan pou n\u0027 f\u00E8 pou n\u0027 voye l\u0027 tounen nan plas li?",
    "Yo reponn: -Si n\u0027ap voye Bwat Kontra Bondye p\u00E8p Izray\u00E8l la tounen, nou pa ka voye l\u0027 konsa san anyen. Se pou nou voye kich\u00F2y ki va s\u00E8vi pou peye pou sa nou f\u00E8 a. Si nou f\u00E8 l\u0027 konsa, nou tout n\u0027a geri, epi n\u0027a konnen poukisa li t\u0027ap plede frape nou konsa.",
    "P\u00E8p la mande yo: -Ki kalite bagay pou nou bay ki va s\u00E8vi pou peye pou sa nou f\u00E8 a? Yo di yo: -Senk bouton l\u00F2 ak senk sourit an l\u00F2, yonn pou chak ch\u00E8f moun Filisti yo, paske se menm maladi a ki te tonbe ni sou nou ni sou senk ch\u00E8f nou yo.",
    "N\u0027a f\u00E8 bouton l\u00F2 yo pou yo sanble ak bouton ki te leve sou nou yo. Konsa tou, n\u0027a f\u00E8 senk sourit an l\u00F2 p\u00F2tre ak sourit k\u0027ap plede ravaje peyi a. Epi n\u0027a rekon\u00E8t Bondye p\u00E8p Izray\u00E8l la se yon Bondye ki gen pouvwa. L\u00E8 sa a, nou kw\u00E8 l\u0027a sispann frape nou, nou menm, bondye nou yo ak peyi nou an.",
    "Poukisa pou n\u0027ap f\u00E8 t\u00E8t di tankou farawon an ak moun peyi Lejip yo? Eske l\u00E8 Bondye te konmanse manyen ak yo, yo pa t\u0027 kite moun yo al f\u00E8 wout yo?",
    "Nou pral pare yon kabwa tou n\u00E8f ak de manman b\u00E8f ki gen pitit d\u00E8y\u00E8 yo epi ki pa janm s\u00E8vi pou f\u00E8 ankenn travay anvan sa. N\u0027a mare yo nan kabwa a, men n\u0027a f\u00E8 ti b\u00E8f d\u00E8y\u00E8 manman yo tounen lakay.",
    "N\u0027a pran Bwat Kontra Sey\u00E8 a, n\u0027a mete l\u0027 sou kabwa a. N\u0027a pran sa n\u0027ap bay pou s\u00E8vi pou peye pou sa nou f\u00E8 a, n\u0027a mete yo nan yon ti bwat sou kote l\u0027. N\u0027a mete kabwa a sou wout la, n\u0027a kite l\u0027 ale pou kont li.",
    "N\u0027a rete ap gade l\u0027 ale. Si nou w\u00E8 l\u0027 pran chemen moute lavil B\u00E8t-Chem\u00E8ch, n\u0027a konnen se Bondye p\u00E8p Izray\u00E8l la ki te voye tout mal\u00E8 sa yo sou nou. Men si li pran yon l\u00F2t wout, l\u00E8 sa a n\u0027a konnen mal\u00E8 sa yo pa t\u0027 soti nan li. Se te devenn pa nou.",
    "Moun yo f\u00E8 sa yo te di yo f\u00E8 a. Yo pran de manman b\u00E8f ki te gen pitit d\u00E8y\u00E8 yo, yo mare yo nan kabwa a, men yo kenbe ti b\u00E8f ki te d\u00E8y\u00E8 manman yo lakay.",
    "Yo mete Bwat Kontra a sou kabwa a ansanm ak ti bwat ki te gen ti sourit an l\u00F2 yo ak p\u00F2tre bouton yo.",
    "B\u00E8f yo pran wout lavil B\u00E8t-Chem\u00E8ch dir\u00E8k dir\u00E8k. Y\u0027 al tou dwat devan yo. Sou tout wout la b\u00E8f yo t\u0027ap rele. Senk ch\u00E8f moun Filisti yo t\u0027ap mache d\u00E8y\u00E8 yo jouk yo rive sou baliz lavil B\u00E8t-Chem\u00E8ch.",
    "Moun lavil B\u00E8t-Chem\u00E8ch yo t\u0027ap ranmase ble nan plenn lan. L\u00E8 yo leve je yo, yo w\u00E8 Bwat Kontra a, yo pran rele sit\u00E8lman yo te kontan.",
    "Kabwa a rive nan jaden Jozye a nan peyi B\u00E8t-Chem\u00E8ch epi li rete. Te gen yon gwo w\u00F2ch b\u00F2 la. Moun yo demoute kabwa a, yo fann tout bwa yo, yo touye b\u00E8f yo, epi yo boule yo n\u00E8t pou Sey\u00E8 a.",
    "Apre sa, moun Levi yo desann Bwat Kontra Sey\u00E8 a ansanm ak ti bwat ki te gen bagay an l\u00F2 yo. Yo mete yo sou gwo w\u00F2ch la. Jou sa a, moun lavil B\u00E8t-Chem\u00E8ch yo ofri l\u00F2t b\u00E8t tou pou boule n\u00E8t nan dife ansanm ak l\u00F2t ofrann pou Sey\u00E8 a.",
    "L\u00E8 senk ch\u00E8f moun Filisti yo w\u00E8 sa, yo tounen lavil Ekwon menm jou a.",
    "Moun Filisti yo te voye senk bouton l\u00F2 bay Sey\u00E8 a pou sa te s\u00E8vi pou peye pou sa yo te f\u00E8 a: yonn pou Asd\u00F2d, yonn pou Gaza, yonn pou Achkalon, yonn pou Gat, yonn pou Ekwon.",
    "Yo te voye senk ti sourit f\u00E8t an l\u00F2 tou, yonn pou chak lavil kote ch\u00E8f moun Filisti yo t\u0027ap k\u00F2mande, kit se lavil ki gen ranpa, kit se lavil ki pa gen ranpa. Gwo w\u00F2ch kote yo te mete Bwat Kontra Sey\u00E8 a nan mitan jaden Jozye a, b\u00F2 lavil B\u00E8t-Chem\u00E8ch la, kanpe la jouk koulye a, tankou yon mak pou f\u00E8 chonje sak te rive l\u00E8 sa a.",
    "Apre sa, Sey\u00E8 a te touye k\u00E8k moun nan moun lavil B\u00E8t-Chem\u00E8ch yo paske yo t\u0027 al voye je yo w\u00E8 sa ki anndan Bwat Kontra a. Li touye swasanndis ladan yo. P\u00E8p la te nan gwo lapenn, paske Sey\u00E8 a te f\u00E8 gwo mal\u00E8 sa a sou yo.",
    "L\u00E8 sa a, moun lavil B\u00E8t-Chem\u00E8ch yo di: -Ki moun ki ka kanpe devan Sey\u00E8 a, Bondye sa a ki yon Bondye apa? Ki b\u00F2 pou n\u0027 voye Bwat Kontra a ale pou l\u0027 pa rete lakay nou?",
    "Yo pran k\u00E8k mesaje, yo voye yo ale b\u00F2 kote moun lavil Kiriyat-Jearim, yo di yo konsa: -Moun Filisti yo voye Bwat Kontra Sey\u00E8 a tounen. Vin pran l\u0027 mennen lakay nou."
  ],
  [
    "Se konsa moun lavil Kiriyat Jearim yo vin pran Bwat Kontra Sey\u00E8 a. Yo mete l\u0027 lakay Abinadad, sou t\u00E8t yon ti m\u00F2n. Yo chwazi Eleaza, pitit gason Abinadad la, pou okipe Bwat Kontra Sey\u00E8 a.",
    "Bwat Kontra Sey\u00E8 a te rete yon bon tan lavil Kiriyat-Jearim. Li te pase ventan la. Pandan tout tan sa a, tout moun p\u00E8p Izray\u00E8l yo t\u0027ap rele nan pye Sey\u00E8 a pou mande l\u0027 sekou.",
    "Samy\u00E8l pale ak tout p\u00E8p la, li di yo konsa: -Si nou tounen vin jwenn Sey\u00E8 a ak tout k\u00E8 nou vre, se pou nou wete tout bondye moun l\u00F2t nasyon yo ak tout p\u00F2tre metr\u00E8s Astate yo nan mitan nou. Viv pou Sey\u00E8 a s\u00E8lman, se li menm ase pou nou s\u00E8vi. L\u00E8 sa a l\u0027a delivre nou anba men moun Filisti yo.",
    "Se konsa moun p\u00E8p Izray\u00E8l yo wete tout estati bondye Baal ak metr\u00E8s Astate yo nan mitan yo. Yo pran s\u00E8vi Sey\u00E8 a s\u00E8lman.",
    "Apre sa, Samy\u00E8l di yo: -Sanble tout p\u00E8p Izray\u00E8l la lavil Mispa, m\u0027a lapriy\u00E8 Sey\u00E8 a la pou nou.",
    "Se konsa yo tout sanble lavil Mispa. Yo tire dlo, yo vide l\u0027 at\u00E8 tankou yon ofrann pou Sey\u00E8 a. Jou sa a, yo rete san manje. Epi yo di: -Nou peche kont Sey\u00E8 a! Samy\u00E8l te rete lavil Mispa, se la li te konn regle tout bagay pou p\u00E8p Izray\u00E8l la.",
    "L\u00E8 moun Filisti yo vin konnen p\u00E8p Izray\u00E8l la te sanble lavil Mispa, senk ch\u00E8f moun Filisti yo moute al atake yo. Moun p\u00E8p Izray\u00E8l yo tande sa, yo te p\u00E8.",
    "Epi yo di Samy\u00E8l: -Pa sispann lapriy\u00E8 Sey\u00E8 a pou nou, pou l\u0027 ka sove nou anba men moun Filisti yo.",
    "Samy\u00E8l pran yon ti mouton d\u00E8y\u00E8 manman, li boule l\u0027 n\u00E8t, li ofri l\u0027 bay Sey\u00E8 a. L\u00E8fini, Samy\u00E8l lapriy\u00E8 Sey\u00E8 a pou l\u0027 vin ede p\u00E8p Izray\u00E8l la. Sey\u00E8 a reponn lapriy\u00E8 a.",
    "Pandan Samy\u00E8l t\u0027ap boule ofrann lan, moun Filisti yo mache sou p\u00E8p Izray\u00E8l la vin atake yo. Men l\u00E8 sa a, Sey\u00E8 a voye yon kout loraj sou moun Filisti yo. Moun Filisti yo p\u00E8di t\u00E8t yo, yo pran kouri met dey\u00F2 devan p\u00E8p Izray\u00E8l la.",
    "Moun Izray\u00E8l yo soti lavil Mispa, yo pran kouri d\u00E8y\u00E8 moun Filisti yo jouk rive toupre lavil B\u00E8tka. Sou tout wout la yo bat yo byen bat.",
    "L\u00E8 sa a, Samy\u00E8l pran yon w\u00F2ch, li mete l\u0027 ant lavil Mispa ak lavil Chenn. Li rele w\u00F2ch la Ebenez\u00E8, paske li t\u0027ap di: Jouk j\u00F2di a se Sey\u00E8 a ki pote nou sekou.",
    "Se konsa moun Filisti yo te p\u00E8di batay la n\u00E8t. Yo pa janm rekonmanse anvayi teritwa moun Izray\u00E8l yo ank\u00F2. Sey\u00E8 a te kenbe yo anba men l\u0027 pandan tout tan Samy\u00E8l te vivan.",
    "Tout lavil moun Filisti yo te pran, depi lavil Ekwon jouk lavil Gat, tout te tounen nan men moun Izray\u00E8l yo ank\u00F2. Se konsa p\u00E8p Izray\u00E8l la te mete moun Filisti yo dey\u00F2 sou tout teritwa ki te pou yo. Epitou pa t\u0027 gen lag\u00E8 menm ant moun Izray\u00E8l yo ak moun Amori yo.",
    "Samy\u00E8l gouv\u00E8nen p\u00E8p Izray\u00E8l la jouk li mouri.",
    "Chak lanne li te f\u00E8 vizit nan tout peyi a, li pase lavil Bet\u00E8l, lavil Gilgal ak lavil Mispa. Nan tout lavil yo, li te konn regle tout kont moun yo te gen yonn ak l\u00F2t.",
    "Apre sa, li tounen lakay li lavil Rama kote li te konn regle zaf\u00E8 pou p\u00E8p Izray\u00E8l la tou. Li te bati yon lot\u00E8l pou Sey\u00E8 a lavil Rama."
  ],
  [
    "L\u00E8 Samy\u00E8l konmanse granmoun, li mete pitit gason l\u0027 yo pou gouv\u00E8nen p\u00E8p Izray\u00E8l la.",
    "Pi gran an te rele Jo\u00E8l, piti a te rele Abija. Se lavil B\u00E8cheba yo t\u0027ap gouv\u00E8nen.",
    "Men yo pa t\u0027 swiv egzanp papa yo. Yon s\u00E8l bagay ki te enterese yo se te f\u00E8 lajan. Yo te konn pran lajan sou kote nan men moun pou regle zaf\u00E8 pou yo. Yo t\u0027ap f\u00E8 patipri.",
    "L\u00E8 sa a, tout ch\u00E8f fanmi ki te reskonsab p\u00E8p Izray\u00E8l la sanble, y\u0027 al jwenn Samy\u00E8l lavil Rama.",
    "Epi yo di l\u0027: -Gade! Ou fin granmoun. Pitit ou yo pa swiv egzanp ou te ba yo. Koulye a, chwazi yon wa pou gouv\u00E8nen nou, jan sa f\u00E8t nan tout l\u00F2t peyi yo.",
    "Paw\u00F2l sa yo pa t\u0027 f\u00E8 Samy\u00E8l plezi paske yo t\u0027ap mande pou li ba yo yon wa pou gouv\u00E8nen yo. Samy\u00E8l lapriy\u00E8 Sey\u00E8 a.",
    "Sey\u00E8 a di Samy\u00E8l ank\u00F2: -Ou m\u00E8t koute tou sa p\u00E8p la di ou. Paske se pa ou menm y\u0027ap voye jete, se mwen menm menm y\u0027ap voye jete. Yo pa vle m\u0027 pou wa yo ank\u00F2.",
    "Depi l\u00E8 mwen te f\u00E8 yo soti kite peyi Lejip la, se sa ase y\u0027ap f\u00E8 m\u0027. Y\u0027ap vire do ban mwen, y\u0027ap s\u00E8vi l\u00F2t bondye. Se menm bagay la y\u0027ap f\u00E8 ou j\u00F2di a tou.",
    "Se pout\u00E8t sa, koute sa y\u0027ap di ou. Tans\u00E8lman, av\u00E8ti yo pou mwen. Tou f\u00E8 yo konnen ki jan yon wa pral boule ak yo.",
    "Samy\u00E8l rap\u00F2te bay p\u00E8p la ki t\u0027ap mande yon wa a tout paw\u00F2l Sey\u00E8 a te di l\u0027.",
    "Li di yo: -Men ki jan wa a pral boule ak nou: Li pral pran pitit gason nou yo pou f\u00E8 yo s\u00E8vi nan lame li a. Genyen ki pral aprann moute cha, gen l\u00F2t ki pral aprann moute chwal pou f\u00E8 lag\u00E8. Genyen ki pral s\u00E8vi gad k\u00F2 li pou kouri devan pw\u00F2p cha pa li.",
    "L\u0027ap pran ladan yo pou mete ch\u00E8f sou mil (1000) s\u00F2lda ak ch\u00E8f sou senkant s\u00F2lda. Se yo ki pral pare t\u00E8 nan jaden wa a pou li, se yo ki pral ranmase rek\u00F2t li yo pou li. Se yo ki pral f\u00E8 zam pou li ak l\u00F2t lekipay l\u0027ap bezwen pou cha lag\u00E8 l\u0027 yo.",
    "L\u0027ap pran pitit fi nou yo pou f\u00E8 od\u00E8, pou f\u00E8 manje ak pou f\u00E8 pen pou li.",
    "L\u0027ap pran pi bon jaden nou yo, pi bon jaden rezen nou yo, pi bon jaden oliv nou yo, l\u0027a bay moun k\u0027ap s\u00E8vi l\u0027 yo.",
    "L\u0027ap pran yon dizy\u00E8m sou tout rek\u00F2t danre nou yo ak sou tout rek\u00F2t pye rezen nou yo pou l\u0027 bay moun konfyans li yo ak l\u00F2t moun k\u0027ap s\u00E8vi anndan lakay li.",
    "L\u0027ap pran pi bon domestik nou yo ak pi bon s\u00E8vant nou yo, pi bon b\u00E8f nou yo ak pi bon bourik nou yo pou f\u00E8 yo travay pou li.",
    "L\u0027ap pran yon mouton pou chak dis mouton n\u0027a genyen. L\u00E8fini, l\u0027ap f\u00E8 nou tounen esklav li.",
    "Jou sa a, n\u0027a rele anmwe pou wa nou an, wa nou menm n\u0027 ava chwazi a. Men l\u00E8 sa a, Sey\u00E8 a p\u0027ap okipe nou.",
    "P\u00E8p la te derefize koute Samy\u00E8l. Yo t\u0027ap di: -Non! Se yon wa nou vle pou gouv\u00E8nen nou,",
    "pou nou kapab menm jan ak tout l\u00F2t nasyon yo. Wa nou an va gouv\u00E8nen nou, l\u0027a mache alat\u00E8t lame nou l\u00E8 nou pral nan lag\u00E8, l\u0027a mennen batay nou pou nou.",
    "Samy\u00E8l tande tou sa p\u00E8p la t\u0027ap di. L\u0027 ale rap\u00F2te yo bay Sey\u00E8 a.",
    "L\u00E8 sa a, Sey\u00E8 a reponn li: -Ou m\u00E8t f\u00E8 sa yo di a. Ba yo yon wa pou gouv\u00E8nen yo. Epi Samy\u00E8l di moun p\u00E8p Izray\u00E8l yo: -Tout moun m\u00E8t tounen lakay yo."
  ],
  [
    "Te gen yon nonm nan branch fanmi Benjamen an yo te rele Kich. Se te pitit Abiy\u00E8l, pitit pitit Zew\u00F2 ki te pitit Bekora, pitit pitit Afya. Kich te yon grann\u00E8g.",
    "Li te gen yon pitit gason ki te rele Sayil, yon b\u00E8l gason byen kanpe. pa t\u0027 gen moun nan p\u00E8p Izray\u00E8l la ki te pi b\u00E8l pase l\u0027. Li te pi wo pase yo tout.",
    "Kich te gen k\u00E8k manman bourik ki te p\u00E8di. Li di Sayil konsa: -Pran yonn nan domestik yo av\u00E8 ou, al bouske manman bourik yo pou mwen.",
    "Yo mache nan tout m\u00F2n Efrayim yo ak nan tout peyi Chalicha a, men yo pa jwenn bourik yo. Y\u0027 ale nan tout peyi Chaalim lan, yo pa jwenn yo. Y\u0027 ale nan tout peyi Benjamen an, yo pa jwenn yo.",
    "L\u00E8 yo rive nan peyi Souf, Sayil di domestik ki te av\u00E8 l\u0027 la: -Ann tounen lakay pou papa m\u0027 pa gen t\u00E8t chaje pou nou jouk pou l\u0027 ta rive bliye bourik li yo.",
    "Domestik la reponn li: -Gen yon bon s\u00E8vit\u00E8 Bondye nan lavil sa a. Se yon nonm tout moun respekte paske tou sa li di rive vre. Ann al jwenn li. Ou pa janm konnen, li ka di nou kote pou n\u0027 ale pou n\u0027 jwenn bourik yo.",
    "Sayil di domestik la: -Dak\u00F2! Nou pral jwenn li. Men, kisa pou nou pote ba li? Nou pa gen pen ank\u00F2 nan ralf\u00F2 nou. Nou pa gen anyen pou n\u0027 f\u00E8 s\u00E8vit\u00E8 Bondye a kado.",
    "Domestik la reponn li: -Mwen gen yon ti py\u00E8s ajan sou mwen, m\u0027a ba li l\u0027. L\u0027a di nou kote n\u0027a jwenn yo.",
    "Nan tan lontan, l\u00E8 yon moun te bezwen mande Bondye kich\u00F2y, li te konn di: Ann al kay divin\u00F2 a, paske l\u00E8 sa a se konsa yo te konn rele pwof\u00E8t Bondye yo.",
    "Sayil di domestik li a: -Sa ou di a bon wi! Ann ale! Se konsa y\u0027 ale nan lavil kote s\u00E8vit\u00E8 Bondye a te ye.",
    "Pandan yo t\u0027ap moute ti pant ki mennen lavil la, yo kontre ak k\u00E8k jenn fi ki t\u0027ap soti lavil la pou y\u0027 al nan dlo. Yo mande medam yo: -Eske divin\u00F2 a la nan lavil la?",
    "Jenn fi yo reponn: -Li la wi. Gade, men li la devan ou lan. F\u00E8 vit, li fenk rive lavil la, paske j\u00F2di a se jou pou moun yo al touye b\u00E8t pou Bondye sou lot\u00E8l ki sou ti m\u00F2n lan.",
    "Rive n\u0027a rive lavil la, n\u0027a jwenn li anvan l\u0027 al manje sou ti m\u00F2n lan. P\u00E8p la p\u0027ap manje toutotan li pa rive, paske se li ki pou beni ofrann b\u00E8t la anvan. L\u00E8 li fini, moun yo envite yo va manje. Prese ale koulye a pou nou ka jwenn li.",
    "Se konsa yo moute ale lavil la. Antan yo t\u0027ap antre lavil la, yo w\u00E8 Samy\u00E8l ki t\u0027ap vin devan yo, sou wout pou l\u0027 al sou m\u00F2n lan.",
    "Men, lav\u00E8y jou Sayil rive lavil la, Sey\u00E8 a te f\u00E8 Samy\u00E8l yon revelasyon. Li te di l\u0027 konsa:",
    "-Denmen, v\u00E8 l\u00E8 konsa, m\u0027ap voye yon moun ki soti nan peyi Benjamen an b\u00F2 kote ou. W\u0027a vide lwil sou t\u00E8t li, w\u0027a mete l\u0027 apa pou l\u0027 ch\u00E8f p\u00E8p mwen an, ch\u00E8f p\u00E8p Izray\u00E8l la. Se li ki va delivre p\u00E8p mwen an anba men moun Filisti yo. Mwen w\u00E8 jan p\u00E8p la ap soufri, mwen tande jan y\u0027ap rele mande sekou.",
    "L\u00E8 Samy\u00E8l w\u00E8 Sayil, Sey\u00E8 a di l\u0027 konsa: -Men nonm mwen t\u0027ap pale ou la. Se li ki pral gouv\u00E8nen p\u00E8p mwen an.",
    "Sayil mache sou Samy\u00E8l ki te toupre p\u00F2tay la. Li mande l\u0027: -Tanpri, moutre m\u0027 kay divin\u00F2 a.",
    "Samy\u00E8l reponn li: -Se mwen menm divin\u00F2 a! Pran devan m\u0027, moute sou m\u00F2n lan. W\u0027a manje av\u00E8 m\u0027 j\u00F2di a. Denmen maten, m\u0027a reponn tout keksyon ou gen sou k\u00E8 ou. Apre sa, m\u0027a kite ou al f\u00E8 wout ou.",
    "Kanta manman bourik ou te p\u00E8di depi twa jou yo, ou pa bezwen bat k\u00F2 ou, paske yo jwenn yo deja. Men, ki moun p\u00E8p Izray\u00E8l la ap chache li menm? Se pa ou menm ak tout fanmi papa ou yo?",
    "Sayil reponn li: -Mwen se moun branch fanmi Benjamen an, yonn nan pi piti branch fanmi nan p\u00E8p Izray\u00E8l la. L\u00E8fini, fanmi pa m\u0027 lan, se li ki pi piti nan tout fanmi Benjamen yo. Poukisa w\u0027ap di m\u0027 tout bagay sa yo?",
    "Samy\u00E8l pran Sayil ansanm ak domestik li a, li f\u00E8 yo antre nan gwo py\u00E8s kay la, li f\u00E8 yo chita nan premye plas b\u00F2 tab la ansanm ak tout envite yo. Te gen trant gason konsa yo te envite.",
    "Epi Samy\u00E8l di ch\u00E8f kizin lan: -Pote moso vyann mwen te ba ou mete apa pou mwen an.",
    "Ch\u00E8f kizin lan pran jigo a av\u00E8k tout vyann ki te av\u00E8 l\u0027 la, li mete l\u0027 devan Sayil. Samy\u00E8l di li: -Gade, men moso yo te sere pou ou a. Manje l\u0027, paske se pou ou mwen te f\u00E8 mete l\u0027 apa l\u00E8 mwen t\u0027ap envite p\u00E8p la. Se konsa Sayil manje ansanm ak Samy\u00E8l jou sa a.",
    "Apre sa, yo desann soti sou m\u00F2n lan, y\u0027 al lavil la. Yo ranje yon kabann pou Sayil sou teras ki anwo kay la.",
    "Nan denmen yo leve byen bon\u00E8. L\u00E8 bajou kase, Samy\u00E8l rele Sayil sou teras la: -Leve non. Mwen pral voye ou ale lakay ou. Sayil leve, epi yo tou de yo soti nan lari a ansanm.",
    "L\u00E8 yo rive sou limit lavil la, Samy\u00E8l di Sayil konsa: -Di domestik ou a pran devan nou. Domestik la pran devan, epi Samy\u00E8l di Sayil ank\u00F2: -Ou menm, rete la yon ti moman pou m\u0027 ka f\u00E8 ou konnen sa Sey\u00E8 a di."
  ],
  [
    "Samy\u00E8l pran yon ti poban lwil oliv, li vide l\u0027 sou t\u00E8t Sayil. Apre sa, li bo l\u0027, epi li di l\u0027: -Sey\u00E8 a ba ou pouvwa pou gouv\u00E8nen p\u00E8p Izray\u00E8l la ki rele l\u0027 pa l\u0027. W\u0027a gouv\u00E8nen p\u00E8p li a, w\u0027a delivre yo anba men tout l\u00E8nmi ki b\u00F2 kote l\u0027 yo. Men sa k\u0027ap f\u00E8 ou w\u00E8 se Sey\u00E8 a menm ki mete ou apa pou gouv\u00E8nen p\u00E8p ki pou li a.",
    "L\u00E8 w\u0027a kite m\u0027 j\u00F2di a, w\u0027a jwenn de mesye toupre tonm Rach\u00E8l la lavil S\u00E8lza, nan lizy\u00E8 peyi moun Benjamen yo. Y\u0027a di ou bourik ou t\u0027ap bouske yo, yo jwenn yo. Men, koulye a papa ou bliye bourik li yo, se pou ou li gen t\u00E8t chaje. L\u0027ap mande: Kisa mwen pral f\u00E8 pou pitit gason m\u0027 lan?",
    "L\u00E8fini, w\u0027a mache pi devan jouk w\u0027a rive b\u00F2 pye bwadchenn Tab\u00F2 a. L\u00E8 w\u0027a rive la, w\u0027a kontre ak twa n\u00E8g k\u0027ap moute lavil Bet\u00E8l pou y\u0027 al ofri b\u00E8t pou touye pou Bondye. Yonn ap mennen twa jenn ti kabrit, dezy\u00E8m lan va gen twa pen nan men l\u0027, twazy\u00E8m lan va gen yon veso f\u00E8t an po b\u00E8t plen diven.",
    "Y\u0027a di ou bonjou, y\u0027a ba ou de nan pen yo. W\u0027a pran yo nan men yo.",
    "Apre sa, w\u0027a moute sou ti m\u00F2n Bondye yo rele Gibeya a, kote yon lame moun Filisti moute ganizon yo. L\u00E8 w\u0027ap antre nan lavil la, w\u0027a kontre ak yon gwoup pwof\u00E8t k\u0027ap desann soti b\u00F2 lot\u00E8l ki sou ti m\u00F2n lan. Y\u0027ap jwe gita, y\u0027ap bat tanbou, y\u0027ap jwe fif ak bandjo, y\u0027ap danse, y\u0027ap bay mesaj ki sot nan Bondye.",
    "Lespri Bondye a va desann sou ou, w\u0027a pran danse, w\u0027ap bay mesaj ki soti nan Bondye tankou yo. Ou p\u0027ap menm moun lan ank\u00F2.",
    "L\u00E8 bagay sa yo va rive, w\u0027a f\u00E8 tou sa ki vin pou f\u00E8t paske se Bondye k\u0027ap av\u00E8 ou.",
    "Apre sa, w\u0027a pran devan m\u0027, w\u0027a desann lavil Gilgal kote m\u0027a vin jwenn ou pita pou m\u0027 ofri b\u00E8t pou boule n\u00E8t pou Sey\u00E8 a ansanm ak ofrann pou di Bondye m\u00E8si. L\u00E8fini, w\u0027a tann s\u00E8t jou anvan m\u0027a vin jwenn ou ank\u00F2 pou m\u0027 di ou sa pou ou f\u00E8.",
    "Vire Sayil vire pou l\u0027 kite Samy\u00E8l, Bondye f\u00E8 Sayil tounen yon l\u00F2t moun n\u00E8t. Jou sa a tout paw\u00F2l Samy\u00E8l te di l\u0027 yo rive vre.",
    "L\u00E8 Sayil rive lavil Gibeya ak domestik li a, yon bann pwof\u00E8t vin kontre av\u00E8 l\u0027. Lespri Bondye a desann sou li epi li pran danse, li pran bay mesaj tankou yo.",
    "Tout moun ki te konnen l\u0027 anvan sa w\u00E8 li t\u0027ap danse, li t\u0027ap bay mesaj ansanm ak pwof\u00E8t yo. Yonn t\u0027ap di l\u00F2t: -Sa ki rive pitit gason Kich la? Sayil gen l\u00E8 pwof\u00E8t tou?",
    "Yon moun lavil Gibeya ki te la mande: -L\u00F2t mesye pwof\u00E8t yo, ki moun ki papa yo? Se konsa moun te konmanse ap di: Gen l\u00E8 menm Sayil pwof\u00E8t tou?",
    "L\u00E8 Sayil fin danse, l\u00E8 li te fin bay mesaj, li moute sou ti m\u00F2n lan b\u00F2 lot\u00E8l la.",
    "Tonton Sayil la mande l\u0027 ansanm ak domestik li a: -Kote nou te ye konsa? Sayil reponn tonton l\u0027 lan: -Mwen t\u0027 al chache bourik yo. L\u00E8 nou pa jwenn yo, n\u0027 al kote Samy\u00E8l.",
    "Tonton Sayil la mande l\u0027: -Rakonte m\u0027 sa li di ou.",
    "Sayil reponn li: -Li di m\u0027 yo jwenn bourik yo deja. Men, li pa di tonton l\u0027 sa Samy\u00E8l te di l\u0027 sou koze wa a.",
    "Samy\u00E8l reyini p\u00E8p Izray\u00E8l la pou f\u00E8 yon gwo s\u00E8vis pou Bondye lavil Mispa.",
    "Li di yo: -Men sa Sey\u00E8 a, Bondye p\u00E8p Izray\u00E8l la di: Se mwen menm ki te f\u00E8 nou soti kite peyi Lejip la. Se mwen menm ki te delivre nou anba men moun Lejip yo, anba men moun l\u00F2t nasyon ki t\u0027ap peze nou yo.",
    "Se mwen menm Bondye nou an ki te pwoteje nou nan tout move pa, nan tout k\u00E8 sere, epi koulye a n\u0027ap voye m\u0027 jete, n\u0027ap di m\u0027 se yon wa pou m\u0027 mete gouv\u00E8nen nou! Enben, nou tout, vini non devan Sey\u00E8 a. Sanble tout moun, branch fanmi pa branch fanmi, fanmi pa fanmi. F\u00E8 yo par\u00E8t devan li.",
    "L\u00E8 sa a, Samy\u00E8l f\u00E8 tout p\u00E8p Izray\u00E8l la pwoche branch fanmi pa branch fanmi. Sey\u00E8 a chwazi branch fanmi Benjamen an.",
    "Apre sa, Samy\u00E8l f\u00E8 tout fanmi branch Benjamen yo pwoche yonn apre l\u00F2t. Sey\u00E8 a chwazi fanmi Matri a. L\u00E8 sa a, li f\u00E8 tout gason nan fanmi Matri a par\u00E8t devan Sey\u00E8 a, Bondye chwazi Sayil, pitit gason Kich la. Yo chache l\u0027, men yo pa t\u0027 ka jwenn li.",
    "Y\u0027 al mande Sey\u00E8 a si pa gen l\u00F2t moun ank\u00F2. Sey\u00E8 a reponn: -Men Sayil kache d\u00E8y\u00E8 pwovizyon yo!",
    "Se konsa yo kouri al wete l\u0027 la, yo mennen l\u0027, yo f\u00E8 l\u0027 kanpe nan mitan p\u00E8p la. Li te pi wo pase yo tout.",
    "Samy\u00E8l di p\u00E8p la: -Men moun Sey\u00E8 a chwazi a. Pa gen tankou l\u0027 nan mitan p\u00E8p la. Tout p\u00E8p la pran rele: -Viv wa Sayil!",
    "Apre sa, Samy\u00E8l esplike p\u00E8p la ki jan pou wa a boule ak yo. L\u00E8fini, li ekri tou sa li te di yo nan yon liv li mete devan lot\u00E8l Sey\u00E8 a. Apre sa, Samy\u00E8l voye tout moun lakay yo.",
    "Sayil tou al lakay li lavil Gibeya. Bondye te pale nan k\u00E8 k\u00E8k vanyan gason. Yo menm tou, y\u0027 ale ansanm ak Sayil.",
    "Men te gen k\u00E8k v\u00F2ryen ki t\u0027ap di: -Ki jan jenn gason sa a ka rive delivre nou? Yo pa okipe Sayil menm, yo pa f\u00E8 l\u0027 kado anyen. Sayil menm f\u00E8 tankou li pa konprann."
  ],
  [
    "Yon mwa konsa apre bagay sa yo fin pase, Nakach, moun peyi Amon, moute al atake lavil Jab\u00E8s nan peyi Galarad. Li s\u00E8nen lavil la. Mesye lavil Jab\u00E8s yo di Nakach konsa: -Ann siyen yon kontra. N\u0027ap asepte ou pou ch\u00E8f.",
    "Men, Nakach reponn yo: -M\u0027ap siyen kontra a av\u00E8k nou, men sou yon s\u00E8l kondisyon: m\u0027ap pete je dwat nou tout. Konsa, m\u0027a f\u00E8 tout p\u00E8p Izray\u00E8l la wont.",
    "Ch\u00E8f lavil Jab\u00E8s la di li: -Ban nou s\u00E8t jou pou nou voye mesaje bay tout p\u00E8p la nan tout peyi Izray\u00E8l la. Si pa gen pesonn pou sove nou, l\u00E8 sa a n\u0027a rann t\u00E8t nou ba ou.",
    "Mesaje yo rive lavil Gibeya kote Sayil te rete a. L\u00E8 yo bay p\u00E8p la mesaj la, tout moun pete rele byen f\u00F2.",
    "Sayil t\u0027ap antre sot nan jaden ak b\u00E8f li yo. Li mande sa ki genyen, pouki tout moun t\u0027ap rele konsa. Yo di l\u0027 sa moun lavil Jab\u00E8s yo te vin di yo.",
    "Tande li tande koze a, lespri Bondye desann sou li, epi li f\u00E8 gwo k\u00F2l\u00E8.",
    "Li pran de b\u00E8f, li koupe yo an moso, epi li voye mesaje pote moso vyann b\u00E8f yo nan tout peyi Izray\u00E8l la av\u00E8k mesaj sa a: -Tout moun ki va derefize mache d\u00E8y\u00E8 Sayil ak Samy\u00E8l nan batay la, n\u0027ap koupe b\u00E8f yo an moso tankou b\u00E8f sa a. Sey\u00E8 a voye yon s\u00E8l lap\u00E8 sou p\u00E8p la. Yo tout leve av\u00E8k menm lide nan t\u00E8t yo, yo vin jwenn Sayil.",
    "Sayil sanble yo b\u00F2 lavil Bez\u00E8k pou l\u0027 pase yo enspeksyon: Te gen twasan mil (300.000) s\u00F2lda ki te moun p\u00E8p Izray\u00E8l ak trantmil (30.000) ki te moun fanmi Jida.",
    "Yo rele mesaje ki te soti lavil Jab\u00E8s yo, yo di yo: -Men sa n\u0027a di moun lavil Jab\u00E8s yo nan peyi Galarad: Denmen, v\u00E8 midi, n\u0027a vin delivre nou. L\u00E8 moun lavil Jab\u00E8s yo resevwa mesaj la yo te kontan anpil.",
    "Yo voye di Nakach: -Denmen n\u0027ap rann t\u00E8t nou ba ou. L\u00E8 sa a, w\u0027a f\u00E8 sa ou vle av\u00E8k nou.",
    "Nan denmen maten Sayil pran s\u00F2lda yo, li f\u00E8 twa gwoup. Epi anvan sol\u00E8y leve, yo kouri antre nan kan moun Amon yo, yo atake yo, yo bat yo. Li te midi yo t\u0027ap touye moun toujou. Sa ki pa t\u0027 mouri yo kouri chape k\u00F2 yo grenn pa grenn.",
    "L\u00E8 sa a, p\u00E8p Izray\u00E8l la di Samy\u00E8l konsa: -Kote moun ki t\u0027ap di Sayil pa ka wa nou? Lage yo nan men nou pou nou touye yo.",
    "Men, Sayil di yo konsa: -Nou p\u0027ap touye pesonn j\u00F2di a. Paske j\u00F2di a se jou Sey\u00E8 a delivre p\u00E8p Izray\u00E8l la.",
    "Epi Samy\u00E8l di yo: -Leve non. Ann al lavil Gilgal. L\u00E8 n\u0027a rive la, n\u0027a f\u00E8 seremoni pou renm\u00E8t li pouvwa a.",
    "Se konsa tout moun moute lavil Gilgal. Yo f\u00E8 Sayil wa devan lot\u00E8l Sey\u00E8 a. Yo touye b\u00E8t yo te ofri pou di Bondye m\u00E8si. Sayil f\u00E8 gwo f\u00E8t ansanm ak tout moun p\u00E8p Izray\u00E8l yo lavil Gilgal."
  ],
  [
    "Samy\u00E8l di moun p\u00E8p Izray\u00E8l yo: -Nou w\u00E8 mwen f\u00E8 tou sa nou te mande m\u0027 f\u00E8. Mwen ban nou yon wa pou gouv\u00E8nen nou.",
    "Koulye a nou gen yon wa alat\u00E8t nou. Mwen menm, pout\u00E8t pa m\u0027, mwen fin granmoun, cheve m\u0027 fin blan, se pitit gason m\u0027 yo ki la av\u00E8k nou. Depi mwen jenn gason rive j\u00F2di a m\u0027ap mache alat\u00E8t nou.",
    "Koulye a, men mwen! Se pou nou di m\u0027 devan Sey\u00E8 a, devan wa li chwazi a, sa mwen janm f\u00E8 nou. Eske mwen janm pran b\u00E8f osinon bourik yonn nan nou? Eske mwen janm pwofite sou pesonn? Eske mwen janm aji mal ak pesonn? Eske mwen janm pran lajan nan men pesonn pou m\u0027 kache anyen pou li? Si mwen janm f\u00E8 bagay konsa, m\u0027ap renm\u00E8t sa m\u0027 te pran an.",
    "P\u00E8p la reponn: -Ou pa janm aji mal ak nou. Ou pa janm pwofite sou nou ni ou pa janm pran lajan nan men pesonn.",
    "Samy\u00E8l di yo: -J\u00F2di a, Sey\u00E8 a ansanm ak wa li chwazi a temwen nou pa jwenn anyen pou nou repwoche m\u0027. P\u00E8p la reponn: -Sey\u00E8 a temwen!",
    "Samy\u00E8l di yo: -Sey\u00E8 a temwen sa nou di a, li menm ki te voye Moyiz ak Arawon pou f\u00E8 zans\u00E8t nou yo soti kite peyi Lejip la.",
    "Koulye a, nou menm, vin kanpe la devan lot\u00E8l Sey\u00E8 a pou m\u0027 akize nou. Pou konmanse, m\u0027ap f\u00E8 nou chonje tout b\u00E8l bagay Sey\u00E8 a te f\u00E8 pou nou ak pou zans\u00E8t nou yo.",
    "Jak\u00F2b te desann nan peyi Lejip ansanm ak tout fanmi li. L\u00E8 moun peyi Lejip yo pran maltrete zans\u00E8t nou yo, zans\u00E8t nou yo rele mande Sey\u00E8 a sekou. L\u00E8 sa a, Sey\u00E8 a voye Moyiz ak Arawon ki f\u00E8 yo soti kite peyi Lejip la epi ki mennen yo vin rete isit la.",
    "Men yo bliye Sey\u00E8 a, Bondye yo a. L\u00E8 sa a, Bondye lage yo nan men Sisera, ch\u00E8f lame lavil Az\u00F2 a, nan men moun Filisti yo ak nan men wa peyi Moab ki leve f\u00E8 lag\u00E8 ak yo.",
    "Yo rele mande Sey\u00E8 a sekou, yo di konsa: Nou te f\u00E8 sa ki mal, paske nou te vire do bay Sey\u00E8 a, n\u0027 al s\u00E8vi yon bann zid\u00F2l yo rele Baal ak Astate. Koulye a, tanpri, delivre nou anba men l\u00E8nmi nou yo, n\u0027a s\u00E8vi ou.",
    "L\u00E8 sa a, Sey\u00E8 a voye Jewoubaal, Abdon, Jefte ak mwen menm, Samy\u00E8l, li delivre nou anba men l\u00E8nmi nou yo ki te tout b\u00F2 kote nou yo, li f\u00E8 nou viv ak k\u00E8 poze.",
    "Epi l\u00E8 nou w\u00E8 Nakach, wa moun peyi Amon yo, te pare pou l\u0027 atake nou, atout nou te konnen se Sey\u00E8 a, Bondye nou an, ki wa nou, nou di m\u0027: Non! nou pa vle sa ank\u00F2. Se yon wa nou vle pou gouv\u00E8nen nou.",
    "Koulye a, men wa nou te chwazi a. Nou te mande yon wa, Sey\u00E8 a ban nou li.",
    "Tans\u00E8lman, Sey\u00E8 a, Bondye nou an, va kanpe av\u00E8k nou si nou gen krentif pou li, si nou s\u00E8vi l\u0027, si nou koute sa li di nou, si nou f\u00E8 tou sa li mande nou f\u00E8, si nou menm ansanm ak wa k\u0027ap gouv\u00E8nen nou an nou f\u00E8 volonte li nan tou sa n\u0027ap f\u00E8.",
    "Men, si nou pa koute sa Sey\u00E8 a di nou, si nou pa f\u00E8 tou sa li mande nou f\u00E8, l\u0027ap leve d\u00E8y\u00E8 nou ansanm ak tout wa nou an.",
    "Bon, koulye a, rete kanpe kote nou ye a, nou pral w\u00E8 b\u00E8l bagay Sey\u00E8 a pral f\u00E8 devan je nou.",
    "Nou pa nan sezon lapli, pa vre? Nou nan sezon chechr\u00E8s, sezon pou ranmase ble nan jaden nou? Bon! Mwen pral lapriy\u00E8 Sey\u00E8 a, li pral voye loraj ak lapli. L\u00E8 sa a, n\u0027a konnen, n\u0027a w\u00E8 ki kalite gwo peche nou te f\u00E8 devan Sey\u00E8 a, l\u00E8 nou te mande yon wa pou gouv\u00E8nen nou.",
    "Samy\u00E8l lapriy\u00E8 Sey\u00E8 a. Jou sa a, Sey\u00E8 a voye loraj ak lapli. Tout p\u00E8p la pran tranble, yo te vin p\u00E8 Sey\u00E8 a ansanm ak Samy\u00E8l.",
    "Yo tout di Samy\u00E8l konsa: -Tanpri, m\u00E8t, lapriy\u00E8 Sey\u00E8 a, Bondye ou la, pou nou pa mouri. Paske nou mete sou peche nou te f\u00E8 deja yo, l\u00E8 nou te mande yon wa pou gouv\u00E8nen nou.",
    "Samy\u00E8l di p\u00E8p la konsa: -Nou pa bezwen p\u00E8! Malgre nou f\u00E8 bagay mal sa a, pa vire do bay Sey\u00E8 a. S\u00E8vi l\u0027 ak tout k\u00E8 nou.",
    "Pa vire do ba li pou n\u0027 al s\u00E8vi sa ki pa Bondye. Yo pa ka ede nou, yo pa ka sove nou, paske yo menm yo pa anyen.",
    "Bondye ap kenbe paw\u00F2l li. Li te pwom\u00E8t li p\u0027ap voye nou jete, paske li soti pou l\u0027 f\u00E8 nou tounen yon p\u00E8p ki rele l\u0027 pa l\u0027.",
    "Mwen menm, mande Bondye padon! mwen p\u0027ap sispann lapriy\u00E8 pou nou. Se ta yon gwo peche mwen ta f\u00E8 devan Sey\u00E8 a si m\u0027 ta f\u00E8 sa. M\u0027a moutre nou jan pou nou viv byen, jan pou nou mache dwat devan Sey\u00E8 a.",
    "Gen krentif pou Sey\u00E8 a. S\u00E8vi l\u0027 tout bon ak tout k\u00E8 nou. Chonje tout b\u00E8l bagay sa yo li f\u00E8 pou nou!",
    "Mentou, si nou f\u00E8 sa ki mal, ni nou, ni wa nou an, n\u0027ap mouri."
  ],
  [
    "Sayil te maj\u00E8 l\u00E8 yo te f\u00E8 l\u0027 wa. Li pase k\u00E8k tan ap gouv\u00E8nen p\u00E8p Izray\u00E8l la.",
    "Sayil chwazi twamil (3000) gason nan p\u00E8p Izray\u00E8l la, epi li voye tout r\u00E8s yo al lakay yo. Li pran demil gason, li f\u00E8 yo rete av\u00E8 l\u0027 lavil Mikmas ak nan m\u00F2n Bet\u00E8l la. L\u00F2t mil yo te av\u00E8k Jonatan, pitit gason Sayil la, lavil Gibeya nan peyi moun Benjamen yo.",
    "Jonatan touye ch\u00E8f moun Filisti yo ki te rete lavil Gibeya a. Moun Filisti yo vin konn sa. Sayil voye moun k\u00F2nen twonp\u00E8t nan tout peyi a pou av\u00E8ti p\u00E8p ebre a.",
    "Nouv\u00E8l la gaye nan tout p\u00E8p Izray\u00E8l la: Sayil te touye ch\u00E8f moun Filisti yo. Koulye a moun Filisti yo pa vle w\u00E8 p\u00E8p Izray\u00E8l la. Se konsa tout p\u00E8p la vin jwenn Sayil lavil Gilgal, yo kanpe av\u00E8 l\u0027.",
    "Moun Filisti yo menm, b\u00F2 pa yo tou, sanble pou y\u0027 al atake p\u00E8p Izray\u00E8l la. Yo te gen trantmil (30.000) cha lag\u00E8, simil (6000) kavalye. Pou s\u00F2lda apye menm, moun pa t\u0027 ka konte sa. Ou ta di grenn sab b\u00F2 lanm\u00E8. Yo moute al pran pozisyon b\u00F2 lavil Mikmas, sou b\u00F2 sol\u00E8y leve lavil B\u00E8tavenn.",
    "Moun p\u00E8p Izray\u00E8l yo w\u00E8 zaf\u00E8 a pa t\u0027 bon pou yo menm. Moun Filisti yo te atake moun p\u00E8p Izray\u00E8l yo ak f\u00F2s. P\u00E8p Izray\u00E8l la vin p\u00E8di espwa. Sa pa t\u0027 bon menm pou yo. Gen ladan yo ki al kache nan gw\u00F2t, nan twou w\u00F2ch, d\u00E8y\u00E8 gwo w\u00F2ch, nan pi, nan twou anba t\u00E8.",
    "Genyen ki menm janbe l\u00F2t b\u00F2 larivy\u00E8 Jouden an, al nan peyi moun Gad yo ak moun Galarad yo. Sayil menm te lavil Gilgal toujou. Tout moun ki te av\u00E8 l\u0027 yo t\u0027ap tranble sit\u00E8lman yo te p\u00E8.",
    "Dapre dat Samy\u00E8l te fikse ba li a, li rete la s\u00E8t jou ap tann Samy\u00E8l. S\u00E8t jou yo pase, Samy\u00E8l pa vin lavil Gilgal. P\u00E8p la konmanse vire do yo kite Sayil.",
    "L\u00E8 Sayil w\u00E8 sa, li di yo: -Mennen b\u00E8t pou boule nan dife yo ban mwen ansanm ak l\u00F2t ofrann pou mande Bondye padon yo. Epi li f\u00E8 ofrann pou boule nan dife a.",
    "Li t\u0027ap fini f\u00E8 s\u00E8vis ofrann pou boule nan dife a l\u00E8 Samy\u00E8l par\u00E8t. Sayil al kontre l\u0027 pou di l\u0027 bonjou.",
    "Samy\u00E8l di li: -Kisa ou f\u00E8 konsa? Sayil reponn li: -Mwen w\u00E8 p\u00E8p la t\u0027ap pati kite m\u0027. Ou menm, ou pa t\u0027 vini l\u00E8 ou te di ou t\u0027ap vini an. L\u00E8fini, moun Filisti yo t\u0027ap sanble b\u00F2 lavil Mikmas la.",
    "Mwen di nan k\u00E8 m\u0027: Men moun Filisti yo pral vin atake m\u0027 isit la lavil Gilgal, epi mwen pa f\u00E8 anyen pou mete Sey\u00E8 a b\u00F2 kote m\u0027. Se konsa mwen pran sou kont mwen pou m\u0027 f\u00E8 ofrann b\u00E8t pou boule nan dife pou Sey\u00E8 a.",
    "Samy\u00E8l di Sayil konsa: -Se bagay moun fou ou f\u00E8 la a! Ou pa swiv l\u00F2d Sey\u00E8 a, Bondye ou la, te ba ou. Si ou te swiv l\u00F2d li, li ta kite ou gouv\u00E8nen p\u00E8p Izray\u00E8l la, l\u00E8fini pitit ou yo ta ranplase ou jouk sa kaba.",
    "Men koulye a, r\u00E8y ou pa la pou lontan. Sey\u00E8 a pral chache yon l\u00F2t moun ki va f\u00E8 tou sa l\u0027a vle l\u0027 f\u00E8, l\u0027a mete l\u0027 ch\u00E8f sou p\u00E8p li a, tou sa paske ou pa t\u0027 swiv l\u00F2d Sey\u00E8 a te ba ou a.",
    "Epi Samy\u00E8l leve, li kite lavil Gilgal l\u0027 al f\u00E8 wout li. Tout r\u00E8s p\u00E8p la pran swiv Sayil ki leve al jwenn s\u00F2lda li yo. Yo pati kite Gilgal, y\u0027 ale lavil Gibeya nan peyi moun Benjamen yo. Sayil f\u00E8 enspeksyon lame ki te av\u00E8 l\u0027 la. Te gen sisan (600) s\u00F2lda konsa.",
    "Sayil rete nan peyi moun Benjamen yo ansanm ak Jonatan, pitit gason l\u0027 lan, ak moun ki te av\u00E8 l\u0027 yo. Moun Filisti yo menm pran pozisyon lavil Mikmas.",
    "S\u00F2lda Filisti yo soti kote yo te ye a pou y\u0027 al kraze brize. Yo f\u00E8 twa gwoup. Yon gwoup pran chemen ki mennen lavil Ofra nan peyi Chwal la.",
    "Yon l\u00F2t gwoup pran chemen ki mennen lavil B\u00E8towon, ak yon l\u00F2t gwoup pran chemen ki mennen sou fwonty\u00E8 a, kote moun ka donminen tout fon Zeboyim lan ale nan dez\u00E8 a.",
    "L\u00E8 sa a, nan tan sa a, nan tout peyi Izray\u00E8l la yo pa t\u0027 ka jwenn f\u00F2jon paske moun Filisti yo te soti pou pa kite ebre yo f\u00E8 ni nepe ni lans f\u00E8.",
    "Se konsa, moun p\u00E8p Izray\u00E8l yo te blije al lakay moun Filisti yo pou f\u00E8 dan chari yo, wou yo, rach yo ak kouto digo yo.",
    "Moun Filisti yo te mande yo yon ti py\u00E8s ajan pou file chak dan rach epi pou f\u00E8 pwent frenn yo, de ti py\u00E8s ajan pou f\u00E8 dan chari yo ak pwent wou yo.",
    "Se sa ki f\u00E8, l\u00E8 jou batay la rive, pa t\u0027 gen yonn nan mesye ki te av\u00E8k Sayil ak Jonatan yo ki te gen yon nepe osinon yon lans f\u00E8. S\u00E8l Sayil ak Jonatan, pitit gason l\u0027 lan, te gen yonn pou yo chak.",
    "Moun Filisti yo voye yon ganizon al defann pas Mikmas la."
  ],
  [
    "Yon jou, Jonatan, pitit Sayil la, pale ak jenn gason ki t\u0027ap pote zam li yo, li di l\u0027 konsa: -Ann al av\u00E8 m\u0027! Ann trav\u00E8se l\u00F2t b\u00F2 a, nan kan moun Filisti yo. Men Jonatan pa t\u0027 av\u00E8ti papa l\u0027.",
    "Sayil menm te moute kan li anba pye grenad Migwon an, sou lizy\u00E8 peyi Gibeya a. Li te gen sisan (600) s\u00F2lda konsa av\u00E8 l\u0027.",
    "Pr\u00E8t ki t\u0027ap pote jile Bondye a te rele Akija. Se te pitit Akitoub, pitit fr\u00E8 Ikab\u00F2d la. Yo te pitit Fineas ki li menm te pitit Eli, ki te pr\u00E8t Sey\u00E8 a lavil Silo. S\u00F2lda yo pa t\u0027 konnen Jonatan te pati.",
    "Nan pas kote Jonatan t\u0027ap chache janbe larivy\u00E8 pou ale nan kan moun Filisti yo, te gen de gwo w\u00F2ch, yonn chak b\u00F2 pas la. Yonn te rele Boz\u00E8s, l\u00F2t la Sene.",
    "Yonn te sou b\u00F2 n\u00F2 anfas lavil Mikmas, l\u00F2t la sou b\u00F2 sid anfas lavil Geba.",
    "Jonatan di jenn gason an: -Ann janbe l\u00F2t b\u00F2 nan kan moun Filisti yo, bann moun sa yo ki pa s\u00E8vi Sey\u00E8 a. Ou pa janm konnen, Sey\u00E8 a ka ede nou. Paske pa gen anyen ki ka anpeche l\u0027 f\u00E8 nou genyen, nou te m\u00E8t anpil, nou te m\u00E8t pa anpil.",
    "Jenn gason an reponn li: -F\u00E8 sa ou gen nan lide ou. Ale non! M\u0027ap kanpe av\u00E8 ou!",
    "Jonatan di l\u0027: -Bon! Nou pral janbe l\u00F2t b\u00F2 a epi n\u0027ap kite yo w\u00E8 nou.",
    "Si yo di nou rete kote nou ye a, y\u0027ap vin jwenn nou, n\u0027ap rete kote nou ye a, nou p\u0027ap mache sou yo.",
    "Men, si yo di nou moute vin jwenn yo, enben! n\u0027a mache sou yo. Paske, sa vle di Sey\u00E8 a gen tan lage yo nan men nou.",
    "Yo par\u00E8t k\u00F2 yo, yo kite moun Filisti yo w\u00E8 yo. Moun Filisti yo di: -Gade! Men k\u00E8k ebre k\u0027ap soti nan twou kote yo te kache.",
    "S\u00F2lda Filisti yo rele Jonatan ak jenn gason an, yo di yo: -Moute vin jwenn nou non. Nou gen yon bagay pou n\u0027 di nou. L\u00E8 sa a, Jonatan di jenn gason an: -Swiv mwen. Sey\u00E8 a lage yo nan men p\u00E8p Izray\u00E8l la.",
    "Jonatan grenpe moute sou men l\u0027 ak sou pye l\u0027 yo, jenn gason an t\u0027ap swiv li. Jonatan atake moun Filisti yo, li jete yo at\u00E8. Jenn gason an menm t\u0027ap touye yo d\u00E8y\u00E8 l\u0027.",
    "Nan premye atak sa a, Jonatan ak jenn gason an te touye vin s\u00F2lda konsa, sou yon ti teren ki pa t\u0027 menm mezire yon ka (1/4) kawo t\u00E8.",
    "Tout moun Filisti ki te nan kan an, nan tout plenn lan, vin p\u00E8 anpil. S\u00F2lda yo te mete an avangad yo ak tout r\u00E8s lame a te vin p\u00E8 tou. T\u00E8 a pran tranble, te gen yon gwo kouri nan tout peyi a.",
    "Faksyonn\u00E8 Sayil te mete ap veye lavil Gibeya nan peyi moun Benjamen yo w\u00E8 te gen yon s\u00E8l debandad nan mitan moun Filisti yo ki t\u0027ap kouri tankou moun fou.",
    "Sayil di moun ki te av\u00E8 l\u0027 yo: -Konte s\u00F2lda yo! Gade kil\u00E8s ki pa la! Yo konte, yo pa jwenn ni Jonatan ni jenn gason ki te konn pote zam li yo.",
    "L\u00E8 sa a, Sayil di Akija konsa: -Pwoche ak Bwat Kontra Bondye a isit. Li te di sa paske jou sa a se Akija ki t\u0027ap pote bwat la devan p\u00E8p Izray\u00E8l la.",
    "Pandan Sayil t\u0027ap pale ak pr\u00E8t la, kouri a te vin pi r\u00E8d nan mitan moun Filisti yo. Sayil di pr\u00E8t la konsa: -Rete sou sa ou f\u00E8!",
    "Li leve ansanm ak moun ki te av\u00E8 l\u0027 yo, yo ale kote batay la te cho a. Moun Filisti yo menm te fin p\u00E8di t\u00E8t yo, yo t\u0027ap goumen yonn ak l\u00F2t.",
    "Gen k\u00E8k ebre ki te mete t\u00E8t yo b\u00F2 kote moun Filisti yo, yo te la av\u00E8k yo nan kan an. L\u00E8 sa a, yo vire kont moun Filisti yo, yo mete yo b\u00F2 moun p\u00E8p Izray\u00E8l yo ki te av\u00E8k Sayil ak Jonatan.",
    "Moun p\u00E8p Izray\u00E8l ki te kache nan m\u00F2n Efrayim yo vin tande moun Filisti yo t\u0027ap kraze rak. Yo menm tou yo vini, yo lage k\u00F2 yo nan batay la, yo t\u0027ap kouri d\u00E8y\u00E8 moun Filisti yo.",
    "Se konsa jou sa a, Sey\u00E8 a te sove p\u00E8p Izray\u00E8l la. Yo rive jouk l\u00F2t b\u00F2 lavil B\u00E8t-Avenn, yo t\u0027ap goumen toujou.",
    "Jou sa a, moun p\u00E8p Izray\u00E8l yo te f\u00E8b anpil t\u00E8lman yo te grangou paske Sayil te pran yon gwo angajman devan tout p\u00E8p la, li te pase l\u00F2d sa a: -Madichon pou nenp\u00F2t moun ki va mete manje nan bouch li j\u00F2di a anvan mwen pran revanj mwen sou l\u00E8nmi m\u0027 yo. Se konsa pesonn nan peyi a pa t\u0027 manje anyen jou sa a.",
    "P\u00E8p la rive nan yon gwo rakbwa kote ki te gen anpil siwo my\u00E8l.",
    "Siwo my\u00E8l t\u0027ap koule konsa at\u00E8 nan rakbwa a, men pesonn pa goute menm ladan l\u0027 paske yo te p\u00E8 pou mal\u00E8 Sayil te di a pa rive yo.",
    "Men, Jonatan pa t\u0027 konnen papa l\u0027 te bay p\u00E8p la prigad sa a. Sa li f\u00E8, li lonje baton ki te nan men l\u0027 lan, li tranpe bout baton an nan yon gato my\u00E8l, epi li mete l\u0027 nan bouch li. Lamenm, li santi li vin gen f\u00F2s ank\u00F2.",
    "Men, yonn nan mesye yo di li: -Tout moun ap tonbe febl\u00E8s, yo pa manje paske papa ou te ban nou prigad sa a, li te di: Madichon pou nenp\u00F2t moun ki manje anyen j\u00F2di a.",
    "Jonatan reponn li: -Sa papa m\u0027 f\u00E8 p\u00E8p la la a pa bon menm! Gade jan m\u0027 santi m\u0027 gen f\u00F2s ank\u00F2, paske mwen goute yon ti siwo my\u00E8l.",
    "Si p\u00E8p la te manje nan manje li pran lakay moun Filisti yo j\u00F2di a, koulye a \u00E8ske nou w\u00E8 kantite moun Filisti nou ta ka touye met sou sa nou touye deja yo?",
    "Jou sa a, moun p\u00E8p Izray\u00E8l yo bat moun Filisti yo byen bat, depi lavil Mikmas jouk lavil Ajalon. P\u00E8p la t\u0027ap tonbe febl\u00E8s t\u00E8lman yo te grangou.",
    "Se konsa yo lage k\u00F2 yo sou sa yo te pran nan men l\u00E8nmi yo: yo pran mouton, kabrit, gwo b\u00E8f, ti b\u00E8f, yo touye yo lamenm epi yo manje vyann lan ak tout san an ladan l\u0027.",
    "Y\u0027 al di Sayil konsa: -Gade! Men p\u00E8p la ap peche kont Sey\u00E8 a: Y\u0027ap manje vyann ak tout san an ladan l\u0027. Sayil di konsa: -Nou se yon bann lach! Woule yon gwo w\u00F2ch b\u00F2 isit la ban mwen.",
    "Apre sa, li bay l\u00F2d sa a: -Gaye k\u00F2 nou nan tout p\u00E8p la. Al di pou chak moun mennen b\u00E8f yo ak mouton yo ban mwen. Se isit la n\u0027a touye yo, se isit la n\u0027a manje yo pou nou pa f\u00E8 peche kont Sey\u00E8 a, pou nou pa manje vyann yo ak tout san yo ladan yo. Jou swa sa a, chak moun mennen b\u00E8t yo te genyen, yo touye yo la.",
    "Sayil bati yon lot\u00E8l pou Sey\u00E8 a. Se te premye lot\u00E8l li te bati.",
    "Sayil di moun yo: -Ann desann d\u00E8y\u00E8 moun Filisti yo. Ann pase nwit lan ap bat yo, n\u0027a piye yo jouk bajou kase, n\u0027a touye yo tout. Yo reponn li: -F\u00E8 sa ou w\u00E8 ki bon! Men, pr\u00E8t la di: -Ann gade sa Sey\u00E8 a di nou sou sa!",
    "Sayil mande Sey\u00E8 a: -Eske se pou m\u0027 desann d\u00E8y\u00E8 moun Filisti yo? Eske w\u0027ap lage yo nan men p\u00E8p Izray\u00E8l la? Men Sey\u00E8 a pa reponn li jou sa a.",
    "L\u00E8 sa a, li rele tout ch\u00E8f p\u00E8p la, li di yo: -Pwoche devan la a. Chache konnen ki peche nou te f\u00E8 j\u00F2di a.",
    "Mwen bay paw\u00F2l mwen. Mwen f\u00E8 s\u00E8man devan Sey\u00E8 ki vivan an, li menm ki delivre p\u00E8p Izray\u00E8l la, menm si se Jonatan, pitit mwen, ki koupab, se pou l\u0027 mouri. Pesonn pa louvri bouch yo di anyen.",
    "Epi li di tout p\u00E8p Izray\u00E8l la: -Nou menm kanpe b\u00F2 isit. Mwen menm ak Jonatan, pitit gason m\u0027 lan, m\u0027ap kanpe b\u00F2 la. P\u00E8p la di Sayil: -F\u00E8 sa ou w\u00E8 ki bon!",
    "Sayil di Sey\u00E8 a: -Bondye p\u00E8p Izray\u00E8l la! Poukisa ou pa reponn mwen j\u00F2di a? Sey\u00E8, Bondye p\u00E8p Izray\u00E8l la, tanpri, reponn mwen nan ourim ak toumim yo. Si se mwen menm osinon Jonatan ki koupab, w\u0027a bay ourim yo. Men, si se yon moun nan p\u00E8p la ki koupab, w\u0027a bay toumim yo. Sey\u00E8 a f\u00E8 yo konnen se b\u00F2 Sayil ak Jonatan f\u00F2t la te ye, p\u00E8p la te pou anyen nan sa.",
    "Sayil di: -Koulye a, ant Jonatan av\u00E8 m\u0027, di kil\u00E8s nan nou de a ki koupab. Sey\u00E8 a f\u00E8 konnen se Jonatan.",
    "L\u00E8 sa a, Sayil mande Jonatan: -Kisa ou f\u00E8? Jonatan reponn: -Mwen te pran ti gout siwo my\u00E8l nan pwent baton ki te nan men m\u0027 lan, mwen goute. Men mwen! Mwen pare pou m\u0027 mouri.",
    "Sayil di li: -Se pou Bondye ban m\u0027 pi gwo pinisyon ki genyen si mwen pa f\u00E8 yo touye ou.",
    "Men p\u00E8p la di Sayil konsa: -Se Jonatan ki te genyen b\u00E8l batay sa a pou p\u00E8p Izray\u00E8l la, li pa ka mouri. Mande Bondye padon! Nou f\u00E8 s\u00E8man devan Sey\u00E8 ki vivan an, nou p\u0027ap kite yon grenn cheve nan t\u00E8t li tonbe, paske se av\u00E8k lasistans Bondye li f\u00E8 sa l\u0027 f\u00E8 j\u00F2di a. Se konsa moun yo enpoze yo touye Jonatan. Li pa mouri.",
    "Apre sa, Sayil sispann kouri d\u00E8y\u00E8 moun Filisti yo. Moun Filisti yo menm tounen nan peyi yo.",
    "Apre yo te fin f\u00E8 Sayil wa peyi Izray\u00E8l la, li f\u00E8 lag\u00E8 ak tout l\u00E8nmi l\u0027 yo alawonnbad\u00E8: ak moun Moab yo, moun Amon yo, moun Edon yo, ak wa lavil Soba yo, ak moun Filisti yo. Kote li pase, li genyen batay yo.",
    "Li te f\u00E8 w\u00E8 jan li te yon vanyan s\u00F2lda. Li bat ata moun Amal\u00E8k yo. Konsa, li delivre p\u00E8p Izray\u00E8l la anba men tout moun ki t\u0027ap piye l\u0027 yo.",
    "Men pitit gason Sayil te genyen: Se te Jonatan, Yichwi ak Malkichwa. Men non de pitit fi li yo: Pi gran an te rele Merab, pi piti a te rele Mikal.",
    "Madan Sayil te rele Akinoam. Se te pitit Akimas. K\u00F2mandan lame a te rele Abn\u00E8. Se te pitit N\u00E8, tonton Sayil.",
    "Kich, papa Sayil, ak N\u00E8, papa Abn\u00E8, te pitit gason Abiy\u00E8l.",
    "Sayil pase tout lavi li ap mennen gwo batay ak moun Filisti yo. Chak fwa li te jwenn yon vanyan gason osinon yon moun ki te gen anpil f\u00F2s ak kouraj, li te mete l\u0027 nan lame li a."
  ],
  [
    "Samy\u00E8l di Sayil: -Se mwen menm Sey\u00E8 a te voye pou vide lwil sou t\u00E8t ou pou ou te ka wa sou p\u00E8p Izray\u00E8l la. Koulye a, koute paw\u00F2l Sey\u00E8 a.",
    "Men sa Sey\u00E8 ki gen tout pouvwa a voye di ou: Li pral pini moun Amal\u00E8k yo paske yo te kenbe t\u00E8t ak p\u00E8p Izray\u00E8l la l\u00E8 yo t\u0027ap moute soti peyi Lejip.",
    "Koulye a, leve al atake moun Amal\u00E8k yo. W\u0027a pran tou sa ki pou yo, w\u0027a ofri yo bay Sey\u00E8 a. Ou p\u0027ap gen pitye pou pesonn lakay yo: N\u0027a touye fanm kou gason, timoun ak ti bebe nan tete, ata b\u00E8f, mouton, chamo ak bourik.",
    "Sayil rele tout s\u00F2lda li yo. Li pase yo enspeksyon lavil Telayim. Te gen desanmil (200.000) s\u00F2lda apye ki te moun Izray\u00E8l ak dimil (10.000) s\u00F2lda ki te moun Jida.",
    "L\u00E8fini, li desann toupre yonn nan lavil moun Amal\u00E8k yo. L\u0027 al kache k\u00F2 li nan yon ravin ch\u00E8ch.",
    "Apre sa, li voye av\u00E8ti moun Kayen yo: -Wete k\u00F2 nou! Kite moun Amal\u00E8k yo pou kont yo, pou nou pa touye nou ansanm ak yo. Paske nou menm moun Kayen, nou te aji byen ak p\u00E8p Izray\u00E8l la l\u00E8 yo t\u0027ap tounen soti nan peyi Lejip la. Se konsa moun Kayen yo pati, yo wete k\u00F2 yo nan mitan moun Amal\u00E8k yo.",
    "Sayil bat moun Amal\u00E8k yo depi lavil Avila rive Chou sou b\u00F2 sol\u00E8y leve peyi Lejip.",
    "Li pran Agag, wa moun Amal\u00E8k yo, tou vivan, men li touye tout r\u00E8s moun yo tankou yon ofrann pou Bondye.",
    "Men Sayil ak s\u00F2lda li yo pa t\u0027 touye Agag. Yo pa t\u0027 touye pi b\u00E8l mouton yo ni pi b\u00E8l b\u00E8f yo, ni yo pa t\u0027 touye ankenn b\u00E8t ki te bon. Men, yo touye tout b\u00E8t ki te l\u00E8d, tout b\u00E8t ki te m\u00E8g tankou yon ofrann pou Bondye.",
    "Sey\u00E8 a pale ak Samy\u00E8l, li di l\u0027 konsa:",
    "-Mwen r\u00E8gr\u00E8t mwen te f\u00E8 Sayil wa. Li vire do ban mwen. Li pa f\u00E8 sa mwen ba li l\u00F2d f\u00E8. Samy\u00E8l pa t\u0027 kontan, li f\u00E8 tout nwit lan ap lapriy\u00E8 nan pye Sey\u00E8 a.",
    "Nan denmen maten, bon\u00E8 bon\u00E8, li soti al chache Sayil. Yo vin di Samy\u00E8l Sayil t\u0027 ale lavil Kam\u00E8l, kote li f\u00E8 bati yon moniman pou t\u00E8t li, apre sa, li tounen isit, li desann lavil Gilgal.",
    "Samy\u00E8l al jwenn Sayil. Sayil vin di l\u0027 bonjou: -Se pou Sey\u00E8 a beni ou! Mwen f\u00E8 tou sa li te ban m\u0027 l\u00F2d f\u00E8.",
    "Samy\u00E8l mande l\u0027: -Ki tout bri mouton ak b\u00E8f m\u0027ap tande nan z\u00F2r\u00E8y mwen konsa?",
    "Sayil reponn li: -Anhan! Se b\u00E8t s\u00F2lda mwen yo pran kay moun Amal\u00E8k yo. Yo pran pi b\u00E8l mouton yo ak pi b\u00E8l b\u00E8f yo, yo pa touye yo pou yo te ka ofri yo bay Sey\u00E8 a, Bondye ou la. Men, yo touye tout r\u00E8s yo n\u00E8t tankou yon ofrann pou Bondye.",
    "Samy\u00E8l di l\u0027 konsa: -Pe bouch ou, tande! Kite m\u0027 di ou sa Sey\u00E8 a te vin di m\u0027 lannwit lan. Sayil di li: -Pale non!",
    "Samy\u00E8l di li: -Atout yon l\u00E8 ou te rekon\u00E8t ou pa t\u0027 anyen, j\u00F2di a se pa ou menm ki ch\u00E8f tout branch fanmi p\u00E8p Izray\u00E8l la? Se pa Sey\u00E8 a menm ki te chwazi ou pou wa p\u00E8p Izray\u00E8l la?",
    "Li voye ou ale av\u00E8k l\u00F2d espre pou ou te touye tout moun Amal\u00E8k yo, bann moun sa yo k\u0027ap f\u00E8 sa ki mal, tankou yon ofrann pou Bondye. Se pou ou te goumen ak yo jouk ou te fin touye yo tout.",
    "Poukisa ou pa koute sa Sey\u00E8 a te di ou? Poukisa ou lage k\u00F2 ou sou sa ou te pran nan men l\u00E8nmi ou yo, epi ou f\u00E8 sa ki pa f\u00E8 Sey\u00E8 a plezi.",
    "Sayil reponn Samy\u00E8l li di li: -Mwen f\u00E8 tou sa Sey\u00E8 a te di m\u0027 f\u00E8! Mwen mache dapre l\u00F2d li. Mwen pran Agag, wa moun Amal\u00E8k yo, mwen tounen av\u00E8 l\u0027. Mwen touye tout r\u00E8s moun Amal\u00E8k yo tankou yon ofrann pou Bondye.",
    "Men s\u00F2lda mwen yo pa t\u0027 touye b\u00E8l mouton ak pi b\u00E8l b\u00E8f yo te jwenn nan sa yo te pran lakay l\u00E8nmi sa yo. Yo pote yo isit la, lavil Gilgal, pou yo te ka ofri yo sou lot\u00E8l la bay Sey\u00E8 a, Bondye ou la.",
    "L\u00E8 sa a, Samy\u00E8l di l\u0027 konsa: -Dapre ou, kisa Sey\u00E8 a pito: yon moun k\u0027ap ofri b\u00E8t pou boule nan dife, k\u0027ap f\u00E8 tout kalite ofrann b\u00E8t pou li, osinon yon moun k\u0027ap f\u00E8 sa li di l\u0027 f\u00E8 a? Konn sa tande! Pito yon moun f\u00E8 sa Sey\u00E8 a di l\u0027 f\u00E8 a pase pou l\u0027 touye b\u00E8t ofri pou Bondye. Pito yon moun soum\u00E8t devan Bondye pase pou l\u0027 ofri b\u00E8l belye chatre pou Sey\u00E8 a.",
    "Dezobeyi Bondye nan sa l\u0027 mande ou f\u00E8 a se menm bagay ak f\u00E8 maji. F\u00E8 t\u00E8t di ak Bondye se menm bagay ak s\u00E8vi zid\u00F2l. Enben, ou voye paw\u00F2l Bondye a jete, Sey\u00E8 a wete ou nan plas wa a, li voye ou jete tou. Li pa gen anyen pou l\u0027 w\u00E8 av\u00E8 ou ank\u00F2!",
    "Sayil reponn li: -Mwen peche, mwen pa f\u00E8 sa Sey\u00E8 a te ban m\u0027 l\u00F2d f\u00E8. Mwen pa t\u0027 koute paw\u00F2l ou te di m\u0027 lan. Se p\u00E8 mwen te p\u00E8 mesye m\u0027 yo kif\u00E8 m\u0027 f\u00E8 sa yo te vle f\u00E8 a.",
    "Men koulye a, tanpri, padonnen peche m\u0027 lan. Tounen av\u00E8 m\u0027 pou m\u0027 ka s\u00E8vi Sey\u00E8 a.",
    "Samy\u00E8l di li: -Non, mwen p\u0027ap tounen av\u00E8 ou. Paske ou voye paw\u00F2l Bondye a jete, Sey\u00E8 a wete ou nan plas wa a, li voye ou jete tou.",
    "Samy\u00E8l f\u00E8 sa li vire pou l\u0027 ale, Sayil kenbe rad li, rad la chire.",
    "Samy\u00E8l di li: -Sey\u00E8 a rache gouv\u00E8nman peyi Izray\u00E8l la nan men ou j\u00F2di a. Li rale l\u0027 nan men ou. Li pral renm\u00E8t li bay yon l\u00F2t moun ki pi bon pase ou.",
    "Bondye ki wa p\u00E8p Izray\u00E8l la pa konn manti, ni li pa konn chanje lide. Se pa moun li ye. Li p\u0027ap chanje paw\u00F2l.",
    "Sayil reponn li: -Mwen peche, se vre! Men, pa f\u00E8 m\u0027 wont devan tout ch\u00E8f p\u00E8p mwen an, devan tout p\u00E8p Izray\u00E8l la. Tounen av\u00E8 m\u0027 pou m\u0027 ka f\u00E8 s\u00E8vis pou Sey\u00E8 a, Bondye ou la.",
    "Se konsa Samy\u00E8l tounen av\u00E8k Sayil, epi Sayil f\u00E8 s\u00E8vis pou Sey\u00E8 a.",
    "Apre sa, Samy\u00E8l di konsa: -Mennen Agag, wa moun Amal\u00E8k yo, ban mwen. Agag vin jwenn li. Li t\u0027ap tranble t\u00E8lman li te p\u00E8. Li t\u0027ap di nan k\u00E8 l\u0027: Ala bagay di, mezanmi, se lanm\u00F2!",
    "Samy\u00E8l di li: -Av\u00E8k nepe ou, ou te f\u00E8 anpil manman p\u00E8di pitit yo. Koulye a, nan tout fanm ki sou lat\u00E8, manman ou pral p\u00E8di pitit pa li tou. Epi li koupe Agag an moso la devan lot\u00E8l Sey\u00E8 a lavil Gilgal.",
    "L\u00E8fini, Samy\u00E8l desann lavil Rama. Sayil menm moute al lakay li lavil Gibeya.",
    "Depi l\u00E8 sa a, Samy\u00E8l pa janm w\u00E8 wa Sayil ank\u00F2 jouk li mouri. Men, sa te f\u00E8 l\u0027 lapenn anpil pou Sayil. Sey\u00E8 a menm te r\u00E8gr\u00E8t deske li te f\u00E8 Sayil wa p\u00E8p Izray\u00E8l la."
  ],
  [
    "Sey\u00E8 a di Samy\u00E8l konsa: -Kil\u00E8 w\u0027a sispann gen lapenn pou Sayil? Se mwen menm ki voye l\u0027 jete pou l\u0027 pa wa p\u00E8p Izray\u00E8l la ank\u00F2. Plen ti poban ou lan lwil. Leve ou ale. M\u0027ap voye ou lavil Betley\u00E8m, kay yon nonm yo rele Izayi, paske mwen chwazi yonn nan pitit gason l\u0027 yo pou vin wa.",
    "Samy\u00E8l di li: -Ki jan ou vle mwen f\u00E8 bagay konsa? Si Sayil vin konn sa, l\u0027a touye m\u0027. Sey\u00E8 a reponn li: -Pran yon jenn ti gaz\u00E8l av\u00E8 ou, epi w\u0027a di: Mwen vin f\u00E8 yon s\u00E8vis ofrann b\u00E8t pou Sey\u00E8 a.",
    "W\u0027a envite Izayi nan s\u00E8vis la. Mwen menm, m\u0027a di ou sa pou ou f\u00E8. W\u0027a mete moun m\u0027a di ou la apa pou s\u00E8vi wa devan m\u0027.",
    "Samy\u00E8l f\u00E8 tou sa Sey\u00E8 a te di l\u0027 f\u00E8 a. L\u0027 ale lavil Betley\u00E8m. Ch\u00E8f ki reskonsab lavil yo vin kontre l\u0027. Yo tout te gen k\u00E8 sote. Yo di l\u0027 konsa: -Eske se pou byen nou ou vin isit la?",
    "Samy\u00E8l di: -Wi se pou byen nou. Mwen vin f\u00E8 yon s\u00E8vis ofrann b\u00E8t pou Sey\u00E8 a. Ale mete nou nan kondisyon pou f\u00E8 s\u00E8vis pou Bondye. Apre sa, n\u0027a vin av\u00E8 m\u0027 nan s\u00E8vis la. Li te mande Izayi ansanm ak pitit li yo pou yo te mete yo nan kondisyon pou f\u00E8 s\u00E8vis pou Bondye tou. L\u00E8fini, li envite yo nan s\u00E8vis ofrann b\u00E8t la tou.",
    "L\u00E8 yo rive, Samy\u00E8l w\u00E8 Eliyab, yonn nan pitit gason Izayi yo, li di nan k\u00E8 l\u0027: -N\u00E8g sa a ki kanpe devan lot\u00E8l la, s\u00E8ten se li menm Sey\u00E8 a chwazi.",
    "Men Granm\u00E8t la di l\u0027: -Pa gade sou b\u00E8l aparans li, ni sou b\u00E8l wot\u00E8 li. Paske mwen mete l\u0027 sou kote. Mwen pa jije val\u00E8 yon moun jan l\u00E8z\u00F2m f\u00E8 l\u0027 la. L\u00E8z\u00F2m gade sou sa ki par\u00E8t devan je yo. Men, mwen menm mwen gade sa ki nan k\u00E8 moun.",
    "Apre sa, Izayi f\u00E8 rele Abinadab, yon l\u00F2t nan pitit gason l\u0027 yo, li mennen l\u0027 bay Samy\u00E8l. Men, Samy\u00E8l di: -Sa a tou, se pa li Sey\u00E8 a chwazi.",
    "Izayi f\u00E8 mennen Chama devan Samy\u00E8l. Men, Samy\u00E8l di: -Sa a tou, se pa li Sey\u00E8 a chwazi.",
    "Konsa konsa, Izayi te mennen s\u00E8t nan pitit gason l\u0027 yo bay Samy\u00E8l. Epi Samy\u00E8l di Izayi konsa: -Non, Sey\u00E8 a pa chwazi yonn ladan yo.",
    "L\u00E8 sa a, Samy\u00E8l di Izayi ank\u00F2: -Se tout pitit gason ou yo sa? Ou pa gen l\u00F2t? Izayi reponn: -Wi, mwen gen yon ti d\u00E8nye. Men, l\u0027 al mennen mouton m\u0027 yo al nan manje. Samy\u00E8l di li: -Voye chache l\u0027, paske nou p\u0027ap konmanse s\u00E8vis la tout tan li pa vini.",
    "Se konsa Izayi voye chache ti nonm lan. Yo mennen l\u0027 vini. Se te yon jenn gason ak b\u00E8l ti je, cheve l\u0027 te yon ti koul\u00E8 kann\u00E8l, li te gen b\u00E8l figi. Sey\u00E8 a di Samy\u00E8l: -Men li! Kanpe non, vide lwil sou t\u00E8t li.",
    "Samy\u00E8l pran ti poban lwil la, li vide l\u0027 sou t\u00E8t David, la devan tout fr\u00E8 li yo. Lamenm Lespri Sey\u00E8 a desanm sou David. Depi jou sa a, li pa t\u0027 janm kite l\u0027. Apre sa, Samy\u00E8l leve, li tounen lavil Rama.",
    "Lespri Sey\u00E8 a te kite Sayil, epi Sey\u00E8 a voye yon move lespri sou li ki t\u0027ap toumante l\u0027.",
    "Moun k\u0027ap s\u00E8vi Sayil yo di l\u0027 konsa: -Gade! Ou konnen Sey\u00E8 a voye yon move lespri sou ou k\u0027ap toumante ou!",
    "M\u00E8t, annik pase yon l\u00F2d, epi nou menm ki la av\u00E8 ou, n\u0027a chache yon moun ki konn jwe gita. Konsa, chak fwa move lespri a va vin sou ou, moun lan va jwe pou ou, epi w\u0027a santi yon soulajman.",
    "Sayil di moun k\u0027ap s\u00E8vi l\u0027 yo: -Al chache yon moun ki konn jwe mizik mennen ban mwen.",
    "Yonn nan mesye yo di konsa: -Izayi, moun lavil Betley\u00E8m lan, gen yon pitit gason ki konn jwe mizik. Se yon vanyan gason, yon bon s\u00F2lda ki gen bon paw\u00F2l nan bouch li. L\u00E8fini, li byen kanpe. Sey\u00E8 a av\u00E8k li.",
    "Se konsa Sayil voye k\u00E8k mesaje b\u00F2 kote Izayi pou di li: -Voye David, pitit gason ou ki konn okipe mouton ou yo, ban mwen.",
    "Izayi pran yon veso plen diven, yon jenn ti kabrit ak yon bourik chaje pen, li bay David pou renm\u00E8t Sayil. Epi li voye a al jwenn wa a.",
    "Se konsa David al jwenn Sayil ki pran l\u0027 pou s\u00E8vi l\u0027. Sayil te vin renmen David anpil. Li pran l\u0027 pou pote zam li yo.",
    "Sayil voye di Izayi konsa: -Tanpri, kite David rete av\u00E8 m\u0027. Mwen renmen l\u0027 anpil.",
    "Depi l\u00E8 sa a, chak fwa move lespri Bondye te voye a desann sou Sayil, David pran gita a epi li tonbe jwe. L\u00E8 konsa, move lespri a kite l\u0027, epi Sayil te soulaje, li te santi l\u0027 byen ank\u00F2."
  ],
  [
    "Moun Filisti yo sanble tout s\u00F2lda yo lavil Soko nan peyi moun Jida yo, pou y\u0027 al goumen. Yo pran pozisyon yon kote yo rele Fwonty\u00E8 San, ant lavil Soko ak lavil Azeka.",
    "Sayil vini ansanm ak moun Izray\u00E8l yo, yo pran pozisyon nan fon Bwadchenn lan, epi yo ranje k\u00F2 yo anfas moun Filisti yo pou y\u0027 al goumen ak yo.",
    "Moun Filisti yo te sou yon ti m\u00F2n yon b\u00F2, moun p\u00E8p Izray\u00E8l yo te sou yon l\u00F2t ti m\u00F2n anfas. Fon an te nan mitan de lame yo.",
    "Yon bow\u00F2m yo rele Golyat, moun lavil Gat, soti nan kan moun Filisti yo, li par\u00E8t devan s\u00F2lda p\u00E8p Izray\u00E8l yo, li mande pou yonn ladan yo vin f\u00E8 fas kare ak li. Li te gen n\u00E8f pye wot\u00E8.",
    "Li te gen yon kas f\u00E8 nan t\u00E8t li ak yon rad f\u00E8t an plak f\u00E8 sou li. Rad la te peze sansenkant (150) liv pou pi piti.",
    "Li te gen janby\u00E8 f\u00E8t an f\u00E8 nan janm li, ak yon ti frenn f\u00E8t an asye pandye sou zep\u00F2l li.",
    "Bwa gwo frenn ki te nan men l\u0027 lan te menm gwos\u00E8 ak yon gwo manch pilon. Pwent frenn lan te f\u00E8t an f\u00E8. Li te peze vin liv konsa. Te gen yon s\u00F2lda ki t\u0027ap mache devan l\u0027 av\u00E8k plak pwot\u00E8j li a.",
    "Golyat kanpe, epi li rele moun p\u00E8p Izray\u00E8l yo, li di yo konsa: -Se goumen nou vin goumen? Poukisa at\u00F2? Mwen menm, se moun Filisti mwen ye. Nou menm, se esklav Sayil nou ye. Chwazi yon nonm nan mitan nou pou l\u0027 vin kare av\u00E8 m\u0027.",
    "Si l\u0027 rive bat mwen pou l\u0027 touye m\u0027, moun Filisti yo va vin esklav moun Izray\u00E8l yo. Men, si se mwen ki bat li, si m\u0027 touye l\u0027, se nou menm moun Izray\u00E8l yo k\u0027ap vin esklav moun Filisti yo pou s\u00E8vi yo.",
    "Li di yo ank\u00F2: -J\u00F2di a mwen mete tout moun Izray\u00E8l yo an defi. M\u0027 pini nou jwenn yon nonm ki pou vin kare av\u00E8 m\u0027.",
    "L\u00E8 Sayil ak tout s\u00F2lda moun Izray\u00E8l yo tande sa s\u00F2lda Filisti a te di yo, yo vin p\u00E8 anpil. Yo pran tranble.",
    "David te pitit gason yon nonm fanmi Efrata yo, ki te rete lavil Betley\u00E8m, nan peyi Jida. Nonm lan te rele Izayi. Li te gen wit pitit gason. Sou r\u00E8y wa Sayil, li te deja fin granmoun.",
    "Twa premye pitit gason l\u0027 yo te pati al nan lag\u00E8 ansanm ak Sayil. Pi gran an te rele Eliyab, dezy\u00E8m lan te rele Abinadab, twazy\u00E8m lan te rele Chama.",
    "David te d\u00E8nye pitit Izayi. Twa pi gran yo te pati ansanm ak Sayil.",
    "Tanzantan David te konn soti lakay Sayil desann lavil Betley\u00E8m pou l\u0027 al okipe mouton papa l\u0027 yo.",
    "Chak maten, chak asw\u00E8, pandan karant jou, Golyat te vin kanpe devan s\u00F2lda p\u00E8p Izray\u00E8l yo pou mande yo batay.",
    "Yon jou, Izayi di David konsa: -Pran yon mamit grenn griye ak dis pen sa yo, kouri pote yo bay fr\u00E8 ou yo nan kan an.",
    "Pran dis fwomaj sa yo, pote yo bay k\u00F2mandan an. W\u0027a pran nouv\u00E8l fr\u00E8 ou yo, ki jan yo ye. Epi w\u0027a f\u00E8 yo ba ou yon bagay pou m\u0027 s\u00E8ten ou w\u00E8 yo an sante.",
    "Wa Sayil, fr\u00E8 ou yo ansanm ak tout l\u00F2t mesye Izray\u00E8l yo nan Fon Bwadchenn lan ap goumen ak moun Filisti yo.",
    "Nan denmen maten, David leve byen bon\u00E8, li kite yon gad\u00F2 pou veye mouton yo pou li, li pran manje a, epi li pati jan Izayi te di l\u0027 la. L\u00E8 li rive nan kan an, moun p\u00E8p Izray\u00E8l yo te f\u00E8k soti pou y\u0027 al pran pozisyon batay. Yo t\u0027ap rele pou chofe s\u00F2lda yo.",
    "Lame moun Filisti yo ak lame moun Izray\u00E8l yo vin kanpe yonn anfas l\u00F2t pou batay la.",
    "David kite manje li te pote a nan men nonm ki te reskonsab pwovizyon yo, li kouri kote batay la tapral mare a, l\u0027 al jwenn fr\u00E8 li yo. Li mande yo nouv\u00E8l yo.",
    "Li t\u0027ap pale ak yo konsa, l\u00E8 Golyat, gwo s\u00F2lda Filisti a, moun lavil Gat la, soti nan kan moun Filisti yo, li vin kanpe devan s\u00F2lda p\u00E8p Izray\u00E8l yo pou mande yo batay jan l\u0027 te konn f\u00E8 l\u0027 anvan an. David tande sa Golyat t\u0027ap di.",
    "L\u00E8 moun p\u00E8p Izray\u00E8l yo w\u00E8 Golyat par\u00E8t yo pran kouri t\u00E8lman yo te p\u00E8.",
    "Yonn t\u0027ap di l\u00F2t: -Gade nonm lan non! Tande jan l\u0027ap mete nou an defi! Si yon moun rive bat nonm sa a, wa a ap f\u00E8 moun sa a rich, l\u0027ap marye l\u0027 ak pitit fi li. L\u00E8fini, l\u0027ap bay tout fanmi l\u0027 yo dwa pou yo pa janm bezwen peye ankenn taks nan peyi Izray\u00E8l.",
    "David mande moun ki te kanpe b\u00F2 kote l\u0027 yo: -Kisa y\u0027a bay moun ki va touye s\u00F2lda Filisti a, moun ki va wete p\u00E8p Izray\u00E8l la nan gwo wont sa a? Epitou, kisa s\u00F2lda Filisti sa a, ki pa moun k\u0027ap s\u00E8vi Sey\u00E8 a, ye menm pou l\u0027 mete lame Bondye vivan an an defi vin goumen av\u00E8 l\u0027 la?",
    "Mesye yo di l\u0027 tou sa y\u0027a f\u00E8 pou moun ki va touye Golyat la.",
    "Eliyab, pi gran nan fr\u00E8 David yo, te tande l\u0027 ap pale ak mesye yo. Li fache sou li, li di l\u0027 konsa: -Sa w\u0027ap f\u00E8 la a? Ki moun k\u0027ap okipe mouton ou yo pou ou nan dez\u00E8 a? Mwen konnen jan ou lafoura. Ou toujou sou plan! Se batay la ou vin gade.",
    "David reponn li: -Kisa m\u0027 f\u00E8, mezanmi! Yon senp ti keksyon m\u0027ap mande moun yo la a wi!",
    "Li vire b\u00F2 yon l\u00F2t moun, li mande l\u0027 menm keksyon an. Chak fwa, moun yo f\u00E8 l\u0027 menm repons la.",
    "K\u00E8k moun ki te tande sa David t\u0027ap di al rap\u00F2te sa bay Sayil ki voye chache l\u0027.",
    "David di Sayil: -Monwa, pesonn pa dwe kite s\u00F2lda Filisti sa a ap kraponnen yo konsa. Mwen pral goumen av\u00E8 l\u0027.",
    "Sayil di David konsa: -Non, ou pa ka goumen ak s\u00F2lda Filisti sa a. Ou tw\u00F2 piti. N\u00E8g sa a se yon s\u00F2lda k\u0027ap goumen depi l\u0027 jenn gason.",
    "David di Sayil: -Monwa, se mwen menm k\u0027ap okipe mouton papa m\u0027 yo. Nenp\u00F2t l\u00E8 yon lyon osinon yon lous vin pran yonn nan mouton yo,",
    "mwen kouri d\u00E8y\u00E8 l\u0027, m\u0027 atake l\u0027, mwen wete mouton an anba grif li. Si l\u00E8 sa a, lyon an osinon lous la konprann pou l\u0027 vire sou mwen, mwen pran l\u0027 nan gagann, mwen bat li jouk mwen touye l\u0027.",
    "Menm jan mwen touye lyon ak lous, se konsa m\u0027a touye s\u00F2lda Filisti sa a ki pa moun k\u0027ap s\u00E8vi Sey\u00E8 a. M\u0027ap touye l\u0027 paske li mete lame Bondye vivan an an defi vin goumen av\u00E8 l\u0027.",
    "David di ank\u00F2: -Sey\u00E8 a te delivre m\u0027 anba pat lyon yo ak pat lous yo, l\u0027a delivre m\u0027 tou anba men s\u00F2lda Filisti sa a. Sayil di David: -Bon, ale non! Mwen mande Sey\u00E8 a pou l\u0027 av\u00E8k ou!",
    "Sayil pran pw\u00F2p rad lag\u00E8 pa l\u0027 yo, li mete sou David. Li mete yon kas f\u00E8 nan t\u00E8t David ak yon rad f\u00E8t an plak f\u00E8 pou pwoteje k\u00F2 li.",
    "David pase nepe Sayil la nan ren l\u0027, anwo rad lag\u00E8 a. Men, li f\u00E8 sa pou l\u0027 mache, li pa t\u0027 kapab, paske li pa t\u0027 konn s\u00E8vi ak tout bagay sa yo. Li di Sayil konsa: -Mwen pa ka mache ak tout bagay sa yo sou mwen, mwen pa konn s\u00E8vi ak yo. Epi David wete tout bagay yo sou li.",
    "L\u00E8fini, li pran baton l\u0027 nan men l\u0027, li ranmase senk ti w\u00F2ch won nan ravin lan, li mete yo nan ralf\u00F2 li s\u00E8vi l\u00E8 l\u0027ap okipe mouton yo. Apre sa, fistibal li nan men l\u0027, li mache sou Golyat.",
    "S\u00F2lda Filisti a pran mache sou David tou. Nonm ki t\u0027ap pote plak pwot\u00E8j li a t\u0027ap mache devan li. Li t\u0027ap pwoche pi pre David.",
    "L\u00E8 s\u00F2lda Filisti a gade, li w\u00E8 David pi pre, li tchwipe, epi li vire t\u00E8t li sou kote, paske li te w\u00E8 se yon timoun ak cheve koul\u00E8 kann\u00E8l, ak yon b\u00E8l ti figi ki te devan l\u0027.",
    "S\u00F2lda Filisti a di David konsa: -Gen l\u00E8 se yon chen mwen ye pou se av\u00E8k yon baton w\u0027ap mache sou mwen? Epi li pran non bondye l\u0027 yo pou madichonnen David.",
    "Apre sa, li di ank\u00F2: -Mwen pini ou vanse sou mwen pou ou w\u00E8 si mwen p\u0027ap pran k\u00F2 ou pou m\u0027 bay zwazo nan sy\u00E8l ak b\u00E8t nan bwa manje.",
    "David di s\u00F2lda Filisti a konsa: -W\u0027ap mache sou mwen av\u00E8k nepe, gwo frenn ak ti frenn. Men mwen menm, m\u0027ap mache sou ou nan non Sey\u00E8 ki gen tout pouvwa a, Bondye lame p\u00E8p Izray\u00E8l la. Se li menm ou te mete an defi vin goumen av\u00E8 ou.",
    "J\u00F2di a menm, Sey\u00E8 a pral lage ou nan men m\u0027. M\u0027ap vide ou at\u00E8, m\u0027ap koupe t\u00E8t ou. L\u00E8fini, m\u0027ap kite kadav ou ansanm ak kadav s\u00F2lda Filisti yo pou zwazo nan sy\u00E8l ak b\u00E8t nan bwa manje. Konsa, tout moun nan peyi a va konnen p\u00E8p Izray\u00E8l la gen yon Bondye.",
    "Wi, tout moun ki sanble isit la a va w\u00E8 Bondye pa bezwen ni nepe ni frenn pou delivre p\u00E8p li a. Batay la rele l\u0027 pa l\u0027. Se li menm ki pral lage tout moun Filisti yo nan men p\u00E8p Izray\u00E8l la.",
    "Golyat pran mache ank\u00F2 sou David. David menm t\u0027ap kouri al kontre ak li devan lame yo.",
    "Li foure men l\u0027 nan ti ralf\u00F2 li a, li pran yon w\u00F2ch ladan l\u0027, li mete l\u0027 nan fistibal la, li vize Golyat. Li frape s\u00F2lda Filisti a nan mitan fwon. W\u00F2ch la antre nan kalbas t\u00E8t s\u00F2lda Filisti a. S\u00F2lda Filisti a tonbe fas at\u00E8.",
    "Se konsa David te bat s\u00F2lda Filisti a av\u00E8k yon fistibal ak yon w\u00F2ch. Li vide s\u00F2lda Filisti a at\u00E8, li touye l\u0027. Li pa t\u0027 gen yon bout nepe menm nan men l\u0027.",
    "David kouri al b\u00F2 kote s\u00F2lda Filisti a, li moute sou li, li rale nepe s\u00F2lda Filisti a soti nan djenn li, li touye l\u0027, l\u00E8fini li koupe t\u00E8t li. L\u00E8 moun Filisti yo w\u00E8 bow\u00F2m yo a te mouri, yo kouri met dey\u00F2.",
    "S\u00F2lda p\u00E8p Izray\u00E8l yo ak mesye peyi Jida yo leve, yo pouse gwo r\u00E8l lag\u00E8 yo a, yo pran kouri d\u00E8y\u00E8 moun Filisti yo jouk devan lavil Gat, jouk devan p\u00F2tay Ekwon. Te gen kadav moun Filisti sou tout wout ki mennen lavil Charayim lan jouk lavil Gat ak Ekwon.",
    "Se l\u00E8 sa a moun p\u00E8p Izray\u00E8l yo sispann kouri d\u00E8y\u00E8 moun Filisti yo, yo kase t\u00E8t tounen. Yo f\u00E8 yon gwo piyay nan kan moun Filisti yo.",
    "David pran t\u00E8t Golyat, li pote l\u0027 lavil Jerizal\u00E8m, men li kenbe zam s\u00F2lda Filisti a lakay li.",
    "L\u00E8 Sayil w\u00E8 David t\u0027ap mache al kontre ak s\u00F2lda Filisti a, li mande Abn\u00E8, k\u00F2mandan lame li a: -Abn\u00E8, pitit ki moun jenn gason sa a ye? Abn\u00E8 reponn li: -Monwa, mwen f\u00E8 s\u00E8man, menm jan ou vivan an, mwen pa konnen l\u0027.",
    "Wa a di li: -Al chache konnen pitit ki moun li ye.",
    "Apre David fin touye s\u00F2lda Filisti a, li tounen nan kan moun p\u00E8p Izray\u00E8l yo. Abn\u00E8 pran l\u0027, li mennen l\u0027 devan Sayil. David te kenbe t\u00E8t s\u00F2lda Filisti a nan men l\u0027 toujou.",
    "Sayil mande l\u0027: -Ti gason, pitit ki moun ou ye hen! David reponn: -Mwen se pitit moun pa ou la, Izayi, moun lavil Betley\u00E8m."
  ],
  [
    "L\u00E8 David fin pale ak Sayil, k\u00E8 Jonatan, pitit gason Sayil la, vin louvri pou David. Li vin renmen l\u0027 tankou li renmen t\u00E8t pa li.",
    "Depi jou sa a, Sayil f\u00E8 David rete ak li, li pa kite l\u0027 tounen lakay papa l\u0027 ank\u00F2.",
    "Jonatan mare zanmi ak David pou tout tan, paske li te renmen l\u0027 tankou li te renmen t\u00E8t pa li.",
    "Li wete gwo rad ki te sou li a, li bay David li ansanm ak tout bagay li te genyen, ata nepe li, banza li ak sentiwon l\u0027.",
    "Chak fwa Sayil te voye David an misyon, kote li pase, li toujou reyisi. Se konsa Sayil moute l\u0027 grad, li f\u00E8 l\u0027 ch\u00E8f nan lame a. Sa te f\u00E8 tout moun Sayil yo ansanm ak tout p\u00E8p la plezi.",
    "S\u00F2lda yo t\u0027ap tounen lakay yo. L\u00E8 sa a, David te fin touye s\u00F2lda Filisti a, li t\u0027ap tounen lakay li tou. Yon bann medam soti nan tout lavil peyi Izray\u00E8l la vin kontre wa Sayil. Yo t\u0027ap chante, yo t\u0027ap danse, yo t\u0027ap jwe tanbouren, yo t\u0027ap bat \u00F2gn, yo t\u0027ap chante pou f\u00E8 k\u00E8 moun kontan.",
    "Medam yo t\u0027ap f\u00E8 f\u00E8t, yo t\u0027ap danse, yo t\u0027ap di: -Sayil desann mil. David desann dimil.",
    "Sayil pa t\u0027 renmen sa menm, li te fache. Li t\u0027ap di: -Anhan! Yo di David touye dimil (10.000), mwen menm, yo di m\u0027 touye mil ase! S\u00E8l bagay ki rete la a, se wa ase yo poko f\u00E8 l\u0027 wa!",
    "Depi jou sa a, Sayil gade David ak move je.",
    "Nan denmen, Bondye voye yon move lespri desann sou Sayil. Msye t\u0027ap depale nan tout kay la, tankou yon moun fou. David menm t\u0027ap jwe gita, jan li te konn f\u00E8 l\u0027 chak jou a. Sayil te kenbe frenn li nan men l\u0027.",
    "Sayil di nan k\u00E8 l\u0027: Mwen pral kloure David sou miray la, epi li voye frenn lan an de fwa sou David. Men, chak fwa, David eskive frenn lan.",
    "Sayil te p\u00E8 David anpil, paske Sey\u00E8 a te vire do bay Sayil, se av\u00E8k David li te ye koulye a.",
    "Se konsa Sayil voye David al byen lwen, li wete l\u0027 anba je l\u0027. Li mete l\u0027 ch\u00E8f sou mil s\u00F2lda. David pa t\u0027 chita menm, tout tan li te nan goumen.",
    "Men, kote li pase li toujou kraze l\u00E8nmi yo, paske Sey\u00E8 a te kanpe av\u00E8k li.",
    "Sayil w\u00E8 ki jan David t\u0027ap reyisi kote l\u0027 pase, li vin p\u00E8 l\u0027 pi r\u00E8d.",
    "Men, tout moun nan peyi Izray\u00E8l ak nan peyi Jida te renmen David paske se li yo te konnen pou ch\u00E8f lame a.",
    "Yon l\u00E8 Sayil di David konsa: -Men Merab, premye pitit fi mwen an. M\u0027ap ba ou l\u0027 pou madanm. S\u00E8l bagay se pou f\u00E8 m\u0027 w\u00E8 se yon vanyan gason ki pa p\u00E8 batay ou ye, se pou ou goumen tout kote Sey\u00E8 a va voye ou al goumen pou li! Sayil t\u0027ap di nan k\u00E8 l\u0027: Konsa, se moun Filisti yo ki pral touye David, mwen p\u0027ap bezwen f\u00E8 l\u0027 mwen menm.",
    "David di Sayil: -Kisa m\u0027 ye? Kisa m\u0027ap f\u00E8 pou m\u0027 viv? Kisa fanmi papa m\u0027 ye konsa nan peyi Izray\u00E8l la pou m\u0027 marye ak pitit fi wa a?",
    "Men, l\u00E8 l\u00E8 a rive pou yo te marye Merab ak David, wa a marye Merab ak Adriy\u00E8l, moun lavil Meola.",
    "Men, Mikal, yon l\u00F2t pitit fi Sayil te genyen, te tonbe pou David. L\u00E8 y\u0027 al di Sayil sa, bagay la te f\u00E8 l\u0027 plezi.",
    "Sayil t\u0027ap di nan k\u00E8 l\u0027: M\u0027ap bay David Mikal pou madanm. L\u0027ap tounen yon p\u00E8len pou li, epi moun Filisti yo va touye l\u0027. Se konsa Sayil rele David yon dezy\u00E8m fwa, li di l\u0027: -Monch\u00E8, ou pral vin bofi mwen.",
    "Li pale sou kote ak moun pa l\u0027 yo, li ba yo l\u00F2d pou y\u0027 al jwenn David an prive pou yo di l\u0027: Wa a kontan ou anpil, epi tout moun pa l\u0027 yo renmen ou. Se yon bon l\u00E8 koulye a pou ou marye ak pitit fi wa a.",
    "Se konsa y\u0027 al di David sa. David reponn yo: -Se b\u00E8l bagay pou yon moun marye ak pitit fi wa a. Men, se yon bagay ki tw\u00F2p pou yon moun ki p\u00F2v, ki pa anyen tankou m\u0027.",
    "Moun Sayil yo al rap\u00F2te wa a sa David te di a.",
    "Epi Sayil di yo: -Men sa n\u0027a di David: Wa a pa bezwen ou ba l\u0027 ankenn lajan pou ou marye ak pitit fi li a. S\u00E8lman sa li ta renmen, se san po ti k\u00F2k moun Filisti. Konsa, l\u0027a tire revanj sou l\u00E8nmi li yo. Sayil te f\u00E8 plan sa a pou David te ka tonbe nan men moun Filisti yo.",
    "Moun Sayil yo al rap\u00F2te paw\u00F2l sa yo bay David. David te asepte kondisyon an pou li marye ak pitit fi wa a. Anvan l\u00E8 a rive pou yo f\u00E8 maryaj la,",
    "David leve, li pati ak s\u00F2lda li yo. Li touye desan (200) moun Filisti. Li pote po ti k\u00F2k yo bay wa a. Li konte yo yonn pa yonn, li renm\u00E8t li yo san manke yonn, pou l\u0027 te ka tounen bofi wa a. Se konsa Sayil marye Mikal, pitit fi li a, ak David.",
    "L\u00E8 Sayil vin konprann non s\u00E8lman Sey\u00E8 a te av\u00E8k David, men Mikal, pw\u00F2p pitit fi Sayil la, te renmen David tou,",
    "Sayil te vin p\u00E8 David plis toujou. Depi jou sa a li te l\u00E8nmi David jouk jou li mouri.",
    "Lame moun Filisti yo te konn vin atake yo. Men chak fwa, nan tout ch\u00E8f k\u0027ap s\u00E8vi ak Sayil yo, se toujou David ki te resi kenbe t\u00E8t ak yo pi byen. Tout moun nan peyi a te vin konsidere l\u0027 anpil."
  ],
  [
    "Sayil pale ak Jonatan ansanm ak ch\u00E8f k\u0027ap s\u00E8vi av\u00E8 l\u0027 yo, li di yo li f\u00E8 lide touye David. Men Jonatan, pitit gason Sayil la, te renmen David anpil.",
    "Li f\u00E8 David konnen sa. Li di l\u0027: -Sayil, papa m\u0027, ap chache touye ou. Denmen maten, rete sou prigad ou. Al kache k\u00F2 ou yon kote. Pa soti menm.",
    "Mwen menm, m\u0027ap soti, mwen pral jwenn papa m\u0027 nan jaden kote ou kache a, m\u0027a pale sou ou ak li. Jan l\u0027 reponn mwen, m\u0027a f\u00E8 ou konnen.",
    "Jonatan t\u0027ap bay b\u00E8l paw\u00F2l pou David devan papa l\u0027, li t\u0027ap di konsa: -Monwa, piga ou f\u00E8 David, s\u00E8vit\u00E8 ou la, anyen. Li menm, li pa janm f\u00E8 ou anyen. Tou sa li f\u00E8 toujou s\u00E8vi ou.",
    "Li riske lavi li l\u00E8 l\u0027 al touye s\u00F2lda Filisti a. Se konsa Sey\u00E8 a te delivre tout p\u00E8p la, se te b\u00E8l bagay. Ou te w\u00E8 sa, ou te kontan. Poukisa koulye a ou ta renmen w\u00E8 mal\u00E8 rive yon moun inonsan, ou ta vle touye David san l\u0027 pa f\u00E8 anyen?",
    "Sayil koute Jonatan, li f\u00E8 s\u00E8man, li di l\u0027: -Mwen f\u00E8 s\u00E8man devan Sey\u00E8 a ki vivan, yo p\u0027ap touye David.",
    "Jonatan rele David, li rap\u00F2te l\u0027 tout paw\u00F2l sa yo. Apre sa, li mennen David bay Sayil. Epi David tanmen s\u00E8vi wa a ank\u00F2 jan li te konn f\u00E8 anvan an.",
    "Lag\u00E8 pete ank\u00F2 ak moun Filisti yo. David leve al atake yo, li goumen ak yo, li bat yo byen bat, li f\u00E8 yo kouri met dey\u00F2 devan li.",
    "Yon jou Sey\u00E8 a voye yon move lespri ki desann sou Sayil. Sayil te chita lakay li, li te kenbe frenn li nan men l\u0027. David menm t\u0027ap jwe mizik.",
    "Sayil t\u0027ap chache kloure David nan miray la ak frenn li, men David eskive k\u00F2 l\u0027, epi frenn lan al antre nan miray la. David kouri chape k\u00F2 l\u0027. Menm jou sa a, nan mitan lannwit,",
    "Sayil voye k\u00E8k espyon al veye kay David la pou yo te touye l\u0027 nan maten. Men, Mikal, madan David, av\u00E8ti mari l\u0027. Li di l\u0027: -Si ou pa chape poul ou lannwit lan, denmen maten ou mouri.",
    "Li f\u00E8 David soti nan yon fenn\u00E8t. David kouri, li chape k\u00F2 l\u0027.",
    "L\u00E8 sa a, Mikal pran yon zid\u00F2l wogatwa, li mete l\u0027 kouche sou kabann lan, li pran yon z\u00F2rye f\u00E8t ak plim kabrit, li mete l\u0027 nan plas t\u00E8t la, epi li kouvri tout ak yon dra.",
    "L\u00E8 moun Sayil yo vin pou pran David, Mikal di yo David kouche malad.",
    "Men, Sayil voye mesye yo tounen pou y\u0027 al w\u00E8 David ak je yo. Li di yo: -Mennen l\u0027 isit ban mwen ak tout kabann li an pou m\u0027 f\u00E8 touye l\u0027.",
    "L\u00E8 mesye yo antre anndan kay la, yo jwenn estati zid\u00F2l wogatwa a sou kabann lan ak z\u00F2rye plim kabrit la kote pou t\u00E8t la te ye a.",
    "Sayil di Mikal konsa: -Poukisa ou woule m\u0027 konsa? Ou kite l\u00E8nmi mwen an chape. Mikal reponn li: -Li te di m\u0027 si m\u0027 pa kite l\u0027 chape, l\u0027ap touye m\u0027!",
    "David menm kouri chape k\u00F2 l\u0027, l\u0027 al jwenn Samy\u00E8l lavil Rama. Li rakonte l\u0027 tou sa Sayil te f\u00E8 l\u0027. Apre sa, li menm ansanm ak Samy\u00E8l y\u0027 ale rete lavil Naj\u00F2t.",
    "Y\u0027 al di Sayil men David te lavil Naj\u00F2t nan z\u00F2n Rama a.",
    "Sayil voye k\u00E8k moun al arete l\u0027. L\u00E8 yo rive, yo w\u00E8 yon gwoup pwof\u00E8t ki te gen lespri Bondye a nan t\u00E8t yo, av\u00E8k Samy\u00E8l kanpe devan yo tankou ch\u00E8f yo. Lamenm lespri Bondye a desann nan t\u00E8t moun Sayil te voye yo, epi yo pran f\u00E8 menm bagay ak pwof\u00E8t yo.",
    "Yo vin di Sayil sa. L\u00E8 sa a, li voye l\u00F2t moun ank\u00F2. Yo menm tou, yo pran f\u00E8 menm bagay ak pwof\u00E8t yo tou. Yon twazy\u00E8m fwa, Sayil voye l\u00F2t moun ank\u00F2. Yo menm tou, yo pran f\u00E8 menm bagay ak pwof\u00E8t yo.",
    "L\u00E8 sa a, Sayil leve, l\u0027 ale li menm lavil Rama. L\u00E8 li rive b\u00F2 gwo sit\u00E8n dlo ki lavil Sekou a, li mande kote Samy\u00E8l ak David ye. Yo di l\u0027 yo lavil Naj\u00F2t nan z\u00F2n Rama a.",
    "Li pati d\u00E8y\u00E8 yo. Antan l\u0027ap mache konsa, lespri Bondye a desann nan t\u00E8t li tou. Li t\u0027ap f\u00E8 menm bagay ak pwof\u00E8t yo sou tout wout la, jouk li rive devan lavil Naj\u00F2t nan z\u00F2n Rama a.",
    "Li wete tout rad sou li, li f\u00E8 tankou pwof\u00E8t yo devan Samy\u00E8l. Apre sa, li tonbe at\u00E8 a toutouni. Li rete tout r\u00E8s jounen an ak tout lannwit lan at\u00E8 a konsa. Se depi l\u00E8 sa a, yo di: Menm Sayil gen l\u00E8 pwof\u00E8t tou?"
  ],
  [
    "David kouri kite lavil Naj\u00F2t nan z\u00F2n Rama a, li chape k\u00F2 l\u0027, l\u0027 al jwenn Jonatan epi li di l\u0027: -Kisa m\u0027 f\u00E8? Kisa m\u0027 f\u00E8 ki mal? Kisa m\u0027 f\u00E8 papa ou pou li vle touye m\u0027 konsa?",
    "Jonatan reponn li: -Mande Bondye padon, ou p\u0027ap mouri! Papa m\u0027 pa f\u00E8 anyen san li pa di m\u0027. Pa gen rezon pou l\u0027 ta kache m\u0027 sa. Se pa vre, monch\u00E8!",
    "Men David s\u00E8mante, li di l\u0027 konsa: -Papa ou konnen jan ou renmen m\u0027. Li ka di nan k\u00E8 l\u0027: mwen p\u0027ap kite Jonatan konnen sa mwen gen lide f\u00E8 a pou sa pa f\u00E8 l\u0027 lapenn. M\u0027ap f\u00E8 ou s\u00E8man devan Bondye, sa ki rete pou m\u0027 mouri a pa anyen.",
    "Jonatan di l\u0027: -Sa ou vle m\u0027 f\u00E8 pou ou!",
    "David reponn li: -Denmen se f\u00E8t lalin nouv\u00E8l. Mwen te sipoze manje ansanm ak wa a. Men, av\u00E8k p\u00E8misyon ou, m\u0027ap pati, mwen pral kache nan bwa jouk apre denmen nan asw\u00E8.",
    "Si papa ou w\u00E8 mwen pa la epi li mande pou mwen, w\u0027a di l\u0027 mwen te mande ou p\u00E8misyon pou m\u0027 kouri rive lakay mwen, lavil Betley\u00E8m, paske se l\u00E8 pou yo f\u00E8 s\u00E8vis ofrann b\u00E8t pou yo f\u00E8 chak lanne pou tout fanmi mwen.",
    "Si li di li dak\u00F2, w\u0027a konnen mwen sove. Men, si li f\u00E8 kol\u00E8, w\u0027a konnen li soti vre pou li touye m\u0027.",
    "Tanpri, mwen menm k\u0027ap s\u00E8vi ou la, m\u0027ap mande ou yon fav\u00E8, paske se Sey\u00E8 a, Bondye menm, ki te f\u00E8 ou mare zanmi av\u00E8 m\u0027. Pa kite anyen rive m\u0027. Si m\u0027 ant\u00F2, se ou menm ki pou touye m\u0027. Pa kite m\u0027 rive devan papa ou!",
    "Jonatan di li: -Wete sa nan lide ou, monch\u00E8! Si mwen vin konnen papa m\u0027 soti vre pou touye ou, m\u0027ap av\u00E8ti ou!",
    "David di li: -Ki moun ki va f\u00E8 m\u0027 konnen si papa ou reponn ou mal?",
    "Jonatan di li: -Ann al dey\u00F2 nan jaden yo. Epi yo tou de soti, y\u0027 al nan jaden yo.",
    "L\u00E8fini, Jonatan di David konsa: -Mwen pran Sey\u00E8 a, Bondye p\u00E8p Izray\u00E8l la, pou temwen. Denmen l\u00E8 konsa, mwen pral mande papa m\u0027 sa ki genyen. M\u0027ap f\u00E8 menm bagay la tou apre denmen. Si mwen w\u00E8 li pa gen ankenn move santiman nan k\u00E8 li pou ou, m\u0027ap voye komisyon ba ou.",
    "Men, si li f\u00E8 lide pou li touye ou, mwen mande Bondye pou l\u0027 ban mwen pi gwo pinisyon ki genyen, si mwen pa voye komisyon ba ou pou ou chape k\u00F2 ou. Mwen mande pou Sey\u00E8 a toujou la av\u00E8 ou, menm jan li te konn kanpe la av\u00E8k papa m\u0027.",
    "Bon, koulye a menm, si l\u00E8 sa a mwen poko mouri, tanpri kenbe pwom\u00E8s ou te f\u00E8 m\u0027 devan Bondye a. Pa lage m\u0027.",
    "Toujou aji byen ak moun lakay mwen. Menm l\u00E8 Sey\u00E8 a va fin dispar\u00E8t tout l\u00E8nmi ou yo sou lat\u00E8,",
    "piga ou janm kase kontra zanmi nou te pase yonn ak l\u00F2t la nan non fanmi nou. Si ou kase l\u0027, se pou Bondye pini ou.",
    "Jonatan f\u00E8 David pwom\u00E8t li ank\u00F2 l\u0027ap toujou renmen l\u0027, paske li menm Jonatan li te renmen David tankou li renmen pw\u00F2p t\u00E8t pa li.",
    "Apre sa, Jonatan di David: -Denmen se f\u00E8t lalin nouv\u00E8l la, y\u0027ap w\u00E8 ou pa la, paske plas ou ap rete vid.",
    "Apre denmen y\u0027ap w\u00E8 ou pa la menm. L\u00E8 sa a, w\u0027a desann, w\u0027a ale kote ou te kache d\u00E8nye fwa a. W\u0027a rete kache d\u00E8y\u00E8 pil w\u00F2ch Ez\u00E8l la.",
    "Mwen menm, m\u0027a tire twa fl\u00E8ch nan direksyon pil w\u00F2ch la, tankou se pil w\u00F2ch la menm m\u0027ap vize.",
    "L\u00E8fini, m\u0027a rele domestik mwen an, m\u0027a voye l\u0027 al chache fl\u00E8ch yo pote ban mwen. Si ou tande mwen di l\u0027: Gade, fl\u00E8ch yo tonbe b\u00F2 isit anvan yo gen tan rive kote ou ye a, al pran yo pou mwen, sa vle di ou pa bezwen p\u00E8 anyen, ou m\u00E8t vini. Mwen f\u00E8 s\u00E8man nan non Sey\u00E8 a, anyen p\u0027ap rive ou.",
    "Men, si mwen di domestik la: fl\u00E8ch yo tonbe b\u00F2 l\u00F2t b\u00F2, yo depase kote ou ye a, leve met dey\u00F2, paske se Sey\u00E8 a menm k\u0027ap voye ou ale.",
    "Pou pwom\u00E8s nou f\u00E8 yonn bay l\u00F2t la, Sey\u00E8 a ap f\u00E8 n\u0027ap kenbe l\u0027 pou tout tan.",
    "Se konsa David t\u0027 al kache k\u00F2 li nan jaden yo. L\u00E8 f\u00E8t lalin nouv\u00E8l la rive, wa Sayil vin chita b\u00F2 tab la pou l\u0027 manje.",
    "Li te chita nan plas li, sou fot\u00E8y b\u00F2 miray la. Jonatan te chita b\u00F2 tab la tou anfas wa a. Abn\u00E8 menm te chita sou kote wa a. Plas David la te vid.",
    "Jou sa a, Sayil pa t\u0027 di anyen, paske li t\u0027ap di nan k\u00E8 l\u0027: Se yon bagay ki dwe rive l\u0027. Li pa nan kondisyon pou f\u00E8 s\u00E8vis pou Bondye. S\u00E8ten, li pa nan kondisyon vre pou l\u0027 s\u00E8vi Bondye.",
    "Men, nan denmen, jou apre jou lalin nouv\u00E8l la, plas David la te vid ank\u00F2. Sayil mande Jonatan: -Poukisa David, pitit Izayi a, pa vin manje ni ay\u00E8, ni j\u00F2di a?",
    "Jonatan reponn li: -Li te mande m\u0027 p\u00E8misyon pou l\u0027 al lavil Betley\u00E8m.",
    "Li te di m\u0027: Tanpri, kite m\u0027 ale paske fanmi nou ap f\u00E8 yon s\u00E8vis ofrann b\u00E8t nan lavil Betley\u00E8m. Fr\u00E8 m\u0027 yo te voye l\u00F2d ban mwen pou m\u0027 la. Si ou se zanmi m\u0027, kite m\u0027 al w\u00E8 fanmi m\u0027 yo. Se pout\u00E8t sa li pa nan plas li b\u00F2 tab wa a.",
    "Sayil f\u00E8 yon s\u00E8l k\u00F2l\u00E8 sou Jonatan, li di l\u0027: -Ou se yon loraj kale! Koulye a mwen konnen se pran w\u0027ap pran pou David. Se yon wont pou ou! Se yon wont pou manman ou!",
    "Men, m\u0027 f\u00E8 ou konnen toutotan pitit Izayi sa a vivan, ou p\u0027ap janm wa nan peyi a, ou p\u0027ap janm ka gouv\u00E8nen. Voye chache l\u0027 mennen ban mwen. Se pou l\u0027 mouri.",
    "Men Jonatan reponn: -Pouki pou yo touye l\u0027 la? Kisa li f\u00E8?",
    "L\u00E8 sa a, Sayil leve frenn li tankou si li ta vle voye l\u0027 sou Jonatan. Jonatan vin w\u00E8 papa l\u0027 te soti pou touye David vre.",
    "Li leve soti b\u00F2 tab la, li te fache anpil. Jou sa a, li pa manje anyen. Se te dezy\u00E8m jou f\u00E8t lalin nouv\u00E8l la. Sa te f\u00E8 l\u0027 lapenn anpil pou David, paske papa l\u0027 te pale David mal.",
    "Nan denmen maten, Jonatan leve, l\u0027 al nan jaden yo pou l\u0027 w\u00E8 David jan li te pwom\u00E8t li a. Li pran yon jenn gason av\u00E8 l\u0027.",
    "Epi li di l\u0027: -Kouri non. Ou pral chache fl\u00E8ch mwen pral tire yo. Ti gason an pran kouri. Jonatan voye fl\u00E8ch la pou l\u0027 depase ti gason an.",
    "L\u00E8 ti gason an rive kote fl\u00E8ch la te tonbe a, Jonatan pale byen f\u00F2, li di l\u0027 konsa: -Fl\u00E8ch la pi devan an toujou!",
    "Pa kanpe la konsa. F\u00E8 vit non! Ti gason an ranmase fl\u00E8ch la, li pote l\u0027 tounen bay m\u00E8t li.",
    "Li pa t\u0027 konnen sa sa te vle di. S\u00E8l Jonatan ak David te konnen.",
    "Jonatan bay ti gason an tout zam li yo, epi li di l\u0027 pote yo tounen lavil pou li.",
    "L\u00E8 ti gason an fin ale, David soti d\u00E8y\u00E8 pil w\u00F2ch la, li lage k\u00F2 l\u0027 at\u00E8, li bese twa fwa devan Jonatan. Apre sa, li menm ak Jonatan, yo tonbe yonn nan bra l\u00F2t, yo t\u0027ap kriye. Men David te nan pi gwo lapenn pase Jonatan.",
    "Apre sa, Jonatan di David konsa: -Ale ak k\u00E8 poze! Nou te f\u00E8 s\u00E8man devan Sey\u00E8 a pou nou toujou zanmi. Bondye va f\u00E8 fanmi nou toujou rete zanmi tou. L\u00E8 sa a, David leve, l\u0027 ale f\u00E8 wout li. Jonatan menm tounen lavil la."
  ],
  [
    "David ale lakay Akimel\u00E8k, pr\u00E8t la, nan lavil N\u00F2b. Akimel\u00E8k soti vin kontre l\u0027, li te tou ap tranble. Li di l\u0027 konsa: -Poukisa ou vin pou kont ou, san moun av\u00E8 ou?",
    "David reponn li: -Wa a voye m\u0027 regle yon bagay pou li. Li di m\u0027 pa kite pesonn konnen sa li voye m\u0027 f\u00E8 a. Pou moun ki av\u00E8 m\u0027 yo, mwen ba yo randevou yon kote.",
    "Bon, koulye a, kisa ou gen la a pou moun manje? Ban m\u0027 senk pen ou nenp\u00F2t l\u00F2t sa ou genyen.",
    "Pr\u00E8t la di l\u0027: -Mwen pa gen pen \u00F2din\u00E8 la a non. S\u00E8l sa mwen genyen se pen yo mete apa pou Bondye. Mwen ka ba ou li, si ou konnen mesye ou yo pa nan anyen ak fanm depi k\u00E8k jou.",
    "David reponn li: -Se toujou konsa, l\u00E8 nou nan misyon, nou pa nan anyen ak fanm menm. Sou pwen sa a, depi m\u0027ap soti ak mesye m\u0027 yo, li te m\u00E8t pou yon misyon \u00F2din\u00E8, mesye m\u0027 yo f\u00E8t pou toujou nan kondisyon pou yo f\u00E8 s\u00E8vis Bondye, ale w\u00E8 fwa sa a se pou yon misyon espesyal.",
    "Se konsa pr\u00E8t la pran nan pen yo te mete apa pou Bondye yo, li ba li paske s\u00E8l sa li te genyen se pen yo te ofri bay Bondye chak jou a. Yo te f\u00E8k wete yo sou tab la devan Sey\u00E8 a pou yo te mete l\u00F2t pen fre.",
    "Men jou sa a, Do\u00E8g, yon moun peyi Edon, yonn nan domestik Sayil yo, te la tou, paske li te gen yon b\u00E8t pou l\u0027 te ofri pou Sey\u00E8 a. Se li ki te ch\u00E8f tout gad\u00F2 mouton Sayil yo.",
    "David di Akimel\u00E8k ank\u00F2: -Eske ou gen yon frenn osinon yon nepe la a ou ka ban mwen? Paske, wa a te ban m\u0027 l\u00F2d pou m\u0027 te pati prese prese, mwen pa t\u0027 gen tan pran ni nepe mwen, ni ankenn l\u00F2t zam.",
    "Akimel\u00E8k di li: -Mwen gen nepe Golyat, s\u00F2lda Filisti ou te touye nan Fon Bwadchenn lan. Men li la d\u00E8y\u00E8 Bwat kontra a, li vlope nan yon moso twal. Si ou vle l\u0027, ou m\u00E8t pran l\u0027. Se s\u00E8l zam ki gen isit la. David di li: -Ban mwen li non! Pa gen pi bon pase l\u0027.",
    "L\u00E8fini, David pati, li sove pou Sayil, l\u0027 ale lakay Akich, wa lavil Gat la.",
    "Moun wa Akich yo di wa a konsa: -Se pa David sa, wa peyi a? Se pou li medam yo te f\u00E8 chante yo t\u0027ap chante l\u00E8 yo t\u0027ap danse a, chante ki di: Sayil desann mil! David desann dimil!",
    "Paw\u00F2l sa yo te aji anpil sou David. Li vin p\u00E8 Akich, wa lavil Gat la.",
    "Li pran p\u00F2z moun fou li devan yo tout. Li aji tankou yon moun fou l\u00E8 yo mete men sou li. Li pran f\u00E8 grabji ak dw\u00E8t li sou p\u00F2t yo, li kite bave koule sou tout bab li.",
    "L\u00E8 sa a, Akich di moun li yo: -Nou pa w\u00E8 se yon moun fou? Poukisa nou mennen l\u0027 ban mwen?",
    "Mwen pa gen kont moun fou av\u00E8 m\u0027 deja? Poukisa nou mennen sa a ank\u00F2 vin plede f\u00E8 tenten andedan lakay mwen an?"
  ],
  [
    "David kite lavil Gat, li sove, l\u0027 al kache nan yon gw\u00F2t toupre lavil Adoulam. L\u00E8 fr\u00E8 l\u0027 yo ak r\u00E8s fanmi li vin konn sa, yo tout desann al jwenn li la.",
    "L\u00E8 sa a, tout moun ki te gen pwobl\u00E8m, tout moun ki te dwe lajan, tout moun ki pa t\u0027 kontan sitiyasyon an vin jwenn li. David vin ch\u00E8f yo. Te gen katsan (400) gason konsa antou.",
    "David kite kote l\u0027 te ye a, l\u0027 ale lavil Mispa nan peyi Moab. Epi li di wa Moab la: -Tanpri, kite papa m\u0027 ak manman m\u0027 vin rete isit la lakay ou, jouk mwen rive konnen sa Bondye vle f\u00E8 av\u00E8 m\u0027.",
    "Se konsa David mennen papa l\u0027 ak manman l\u0027 lakay wa Moab la. Yo rete la pandan tout tan David te rete kache nan gw\u00F2t la.",
    "Yon pwof\u00E8t yo rele Gad vin di David: -Piga ou rete nan gw\u00F2t la. Pati koulye a. Ale nan peyi Jida! David pati vre, l\u0027 al nan rakbwa Er\u00E8t la.",
    "Sayil menm te lavil Gibeya, chita anba pye tonmaren ki sou m\u00F2n lan, av\u00E8k frenn li nan men l\u0027. Tout ch\u00E8f ki t\u0027ap s\u00E8vi av\u00E8 l\u0027 yo te kanpe la b\u00F2 kote l\u0027. Li te pran nouv\u00E8l moun te vin konnen kote David ak mesye l\u0027 yo te ye.",
    "Epi Sayil di ch\u00E8f ki t\u0027ap s\u00E8vi av\u00E8 l\u0027 yo: -Nou menm fanmi Benjamen yo, koute! Eske nou mete nan lide nou David, pitit gason Izayi a, pral ban nou jaden ak pye rezen tou? Eske l\u0027ap f\u00E8 nou kaptenn ak ch\u00E8f nan lame li a?",
    "Se pout\u00E8t sa nou tout n\u0027ap f\u00E8 konplo sou mwen. Nou yonn pa di m\u0027 pw\u00F2p pitit gason m\u0027 lan te koupe kontra ak David, pitit gason Izayi a? Pa gen yonn nan nou ki pran lapenn pou mwen. Pesonn pa vin di m\u0027 pitit gason mwen an ap moute t\u00E8t David sou do mwen, yon moun ki t\u0027ap s\u00E8vi av\u00E8 m\u0027, epi ki koulye a ap chache mwayen pou li touye m\u0027.",
    "Do\u00E8g, moun peyi Edon an ki te ch\u00E8f tout moun k\u0027ap travay ak Sayil yo, di l\u0027 konsa: -Mwen te w\u00E8 David, pitit gason Izayi a l\u00E8 li t\u0027 ale lavil N\u00F2b, lakay Akimel\u00E8k, pitit gason Akitoub la.",
    "Akimel\u00E8k te pale ak Sey\u00E8 a pou David. Apre sa, li bay David k\u00E8k pwovizyon ansanm ak nepe Golyat, s\u00F2lda Filisti a.",
    "Se konsa, wa a voye rele Akimel\u00E8k, pr\u00E8t la, pitit gason Akitoub la, ansanm ak tout fanmi l\u0027 yo ki te pr\u00E8t tou nan lavil N\u00F2b. Yo tout moute kay wa a.",
    "Sayil di Akimel\u00E8k: -W\u0027ap tande m\u0027, pitit gason Akitoub la? Akimel\u00E8k reponn li: -M\u0027ap tande ou wi, monwa!",
    "Sayil mande l\u0027: -Poukisa ou mete t\u00E8t ou ansanm ak David, pitit gason Izayi a, pou nou f\u00E8 konplo sou mwen? Poukisa ou ba li pwovizyon ansanm ak yon nepe? Poukisa ou pale ak Sey\u00E8 a pou li? Koulye a, men li leve d\u00E8y\u00E8 m\u0027, l\u0027ap chache okazyon pou li touye m\u0027.",
    "Akimel\u00E8k reponn li: -Nan tout moun k\u0027ap s\u00E8vi av\u00E8 ou yo, pa gen yonn ki renmen ou tankou David. Se bofi ou li ye, li f\u00E8 pati gad k\u00F2 ou yo. Tout moun lakay ou respekte l\u0027.",
    "Se pa j\u00F2di a premye fwa mwen pale ak Sey\u00E8 a pou li, mande Bondye padon. Monwa, ou pa bezwen akize ni mwen ni pesonn nan fanmi m\u0027 n\u0027ap f\u00E8 konplo sou ou. Mwen pa konn anyen sou koze sa a, monwa!",
    "Wa a di l\u0027 konsa: -Akimel\u00E8k, yo pral touye ou, ou menm ansanm ak tout fanmi ou yo.",
    "L\u00E8fini, li di gad ki te kanpe b\u00F2 kote l\u0027 yo: -Touye pr\u00E8t Sey\u00E8 yo. Yo menm tou y\u0027ap f\u00E8 konplo ak David la. Yo te konnen byen pw\u00F2p se sove msye t\u0027ap sove, yo pa di m\u0027 anyen. Men gad yo refize leve men yo sou pr\u00E8t Sey\u00E8 a pou touye yo.",
    "L\u00E8 sa a, Sayil di Do\u00E8g: -Ou menm, touye pr\u00E8t yo: Epi Do\u00E8g touye yo tout. Jou sa a, li touye katrevensenk pr\u00E8t Sey\u00E8 a.",
    "Sayil f\u00E8 touye tout moun ki te rete nan N\u00F2b, lavil pr\u00E8t yo: fanm kou gason, timoun, ti bebe nan tete, ansanm ak b\u00E8f, bourik, ak mouton. Yo touye tout.",
    "S\u00E8l Abyata, yonn nan pitit gason Akimel\u00E8k yo, te resi chape k\u00F2 l\u0027. Li kouri l\u0027 al jwenn David.",
    "Li rakonte David ki jan Sayil te masakre tout pr\u00E8t Sey\u00E8 yo.",
    "David di l\u0027 konsa: -Depi mwen te w\u00E8 Do\u00E8g, n\u00E8g peyi Edon an, la, mwen te konnen li pa t\u0027ap pa di Sayil sa. Se mwen menm ki reskonsab lanm\u00F2 tout fanmi ou yo.",
    "Ou m\u00E8t rete av\u00E8 m\u0027. Ou pa bezwen p\u00E8. Koulye a Sayil pral chache touye ni ou ni mwen. B\u00F2 kote m\u0027, anyen p\u0027ap rive ou."
  ],
  [
    "Yon jou, David vin konnen moun Filisti yo t\u0027 al atake lavil Keyila, yo t\u0027ap v\u00F2l\u00F2 tout grenn jaden moun yo te gen sou glasi yo.",
    "L\u00E8 sa a, David al mande Sey\u00E8 a: -Eske mwen m\u00E8t al atake moun Filisti yo? Sey\u00E8 a di David: -Ou m\u00E8t ale! Atake yo. Delivre lavil Keyila.",
    "Men, moun David yo di l\u0027 konsa: -Kote nou ye b\u00F2 isit la nan peyi Jida, nou te p\u00E8 kont k\u00F2 nou deja. Sa pral pi r\u00E8d pou nou si se pou n\u0027 al lavil Keyila pou n\u0027 goumen ak lame moun Filisti yo.",
    "David tounen al pale ak Sey\u00E8 a ank\u00F2. Sey\u00E8 a reponn li: -Leve non! Desann lavil Keyila, paske m\u0027ap lage moun Filisti yo nan men ou.",
    "Se konsa, David mache sou lavil Keyila av\u00E8k tout moun ki te av\u00E8 l\u0027 yo. Li atake moun Filisti yo. Li touye anpil nan yo, epi li pran tout zannimo yo. Se konsa David te delivre moun lavil Keyila yo.",
    "L\u00E8 Abyata, pitit gason Akimel\u00E8k la, te sove al jwenn David, li te desann lavil Keyila av\u00E8k Bwat Kontra Bondye a nan men l\u0027.",
    "Yo vin di Sayil David te desann lavil Keyila. Epi Sayil di: -Bondye lage l\u0027 nan men m\u0027 koulye a. Gade ki jan David al f\u00E8men k\u00F2 l\u0027 nan yon lavil ki gen gwo miray ak gwo p\u00F2tay byen solid!",
    "Se konsa Sayil f\u00E8 rele tout lame li a pou y\u0027 al goumen, pou yo mache sou lavil Keyila, pou yo s\u00E8nen David ansanm ak tout moun ki te av\u00E8 l\u0027 yo.",
    "L\u00E8 David tande Sayil te f\u00E8 lide vin atake l\u0027, li rele Abyata, pr\u00E8t la, li di l\u0027 konsa: -Pote Bwat Bondye a vini!",
    "Epi David di: -Sey\u00E8, ou menm ki Bondye p\u00E8p Izray\u00E8l la, mwen tande yo di Sayil pare pou l\u0027 antre lavil Keyila, pou l\u0027 kraze l\u0027 n\u00E8t e se d\u00E8y\u00E8 m\u0027 li ye.",
    "Eske moun lavil Keyila yo pral lage m\u0027 nan men l\u0027? Eske se tout bon Sayil ap desann jan yo di m\u0027 li an? O Sey\u00E8, Bondye p\u00E8p Izray\u00E8l la, tanpri, di m\u0027 si se vre? Sey\u00E8 a reponn: -Sayil ap desann vre!",
    "David di li: -Eske moun lavil Keyila yo pral lage m\u0027 nan men Sayil? Sey\u00E8 a reponn: -Y\u0027ap f\u00E8 l\u0027 vre.",
    "Se konsa David leve ansanm ak tout moun ki te av\u00E8 l\u0027 yo. Yo te sisan (600) konsa. Yo kite lavil Keyila lamenm, yo pati, yo pran mache san konnen kote yo prale. L\u00E8 Sayil vin konnen David te chape soti lavil Keyila, li chanje lide, li pa mache sou Keyila ank\u00F2.",
    "David te rete kache nan fal\u00E8z ki nan dez\u00E8 Zif la, Sayil menm chak jou t\u0027ap chache l\u0027. Men, Bondye pa janm lage David nan men Sayil.",
    "Atousa David te p\u00E8 toujou paske li te konnen Sayil te soti pou touye l\u0027. David te b\u00F2 lavil Oreya, nan dez\u00E8 Zif la.",
    "Jonatan, pitit Sayil la, al jwenn li la, li t\u0027ap ba l\u0027 kouraj. Li t\u0027ap di l\u0027 ki jan Bondye ap toujou la av\u00E8k li.",
    "Li t\u0027ap di l\u0027 konsa: -David monch\u00E8, ou pa bezwen p\u00E8! Sayil, papa m\u0027, p\u0027ap janm ka jwenn ou. Se ou menm ki gen pou wa p\u00E8p Izray\u00E8l la. Mwen menm, m\u0027ap vin apre ou. Ata Sayil, papa m\u0027, konn sa tou!",
    "De mesye yo koupe yon kontra pou yo toujou zanmi devan Sey\u00E8 a. David rete lavil Oreya, Jonatan ale ale l\u0027 lakay li.",
    "K\u00E8k moun nan z\u00F2n Zif la moute al jwenn Sayil lavil Gibeya, y\u0027 al di l\u0027: -Men David kache nan peyi nou an, nan fal\u00E8z ki b\u00F2 lavil Oreya, sou m\u00F2n Akiya ki nan b\u00F2 sid dez\u00E8 Jida a.",
    "Nenp\u00F2t kil\u00E8 ou f\u00E8 lide desann lakay nou, ou m\u00E8t desann, n\u0027a mete men sou li pou nou ba ou li.",
    "Sayil reponn yo: -Se pou Sey\u00E8 a beni nou pou sa n\u0027ap f\u00E8 pou mwen la a.",
    "Ale non. Ale w\u00E8 si se vre. Se pou nou chache konnen byen kote li f\u00E8, ki moun ki w\u00E8 l\u0027 la. Paske yo di m\u0027 li malen anpil.",
    "Chache konnen tout kote li kab kache. Epi l\u00E8 n\u0027a s\u00E8ten tout bon, n\u0027a tounen vin jwenn mwen. L\u00E8 sa a, m\u0027a desann av\u00E8k nou. Si li la toujou nan peyi a, m\u0027 aval chache l\u0027, menm si m\u0027 dwe fouye nan tout rakwen peyi Jida a.",
    "Se konsa moun Zif yo leve, yo pran devan wa a, yo pati pou peyi yo. David menm ansanm ak moun li yo te nan dez\u00E8 Maon an, nan fon ki nan p\u00F2syon sid dez\u00E8 a.",
    "Sayil ak moun pa l\u0027 yo mete chache David. Men David vin konn sa. Li desann nan Pas Gal\u00E8t la, ki nan dez\u00E8 Maon an. Epi li rete la. L\u00E8 Sayil vin konn sa, li desann d\u00E8y\u00E8 David nan dez\u00E8 Maon an.",
    "Sayil ak mesye l\u0027 yo t\u0027ap mache sou yon b\u00F2 ravin lan sou flan m\u00F2n lan. David menm ak mesye pa l\u0027 yo t\u0027ap mache sou l\u00F2t b\u00F2 a, sou flan m\u00F2n anfas la tou. Li t\u0027ap kouri pou l\u0027 te ka mete b\u00E8l distans ant li ak Sayil ki t\u0027ap pwoche d\u00E8y\u00E8 l\u0027. Sayil te pr\u00E8t pou mete men sou li.",
    "L\u00E8 sa a, yon mesaje vin jwenn Sayil, li di l\u0027 konsa: -Tounen touswit, paske men moun Filisti yo ap anvayi peyi a.",
    "Sayil sispann kouri d\u00E8y\u00E8 David, l\u0027 al mache kontre moun Filisti yo. Se pout\u00E8t sa yo rele ravin sa a Gal\u00E8t Separasyon.",
    "David menm ale nan fal\u00E8z Angedi yo, li rete kache la."
  ],
  [
    "L\u00E8 Sayil tounen soti f\u00E8 lag\u00E8 ak moun Filisti yo, yo vin di l\u0027 David te nan dez\u00E8 Angedi a.",
    "Sayil pran twamil (3000) s\u00F2lda nan p\u00E8p Izray\u00E8l la, sa ki te f\u00F2 anpil nan f\u00E8 lag\u00E8. Epi li pati al chache David ak mesye l\u0027 yo sou sol\u00E8y leve W\u00F2ch Kabrit mawon yo.",
    "Li rive devan yon gw\u00F2t ki te toupre yon pak mouton b\u00F2 wout la. Li antre nan gw\u00F2t la al f\u00E8 bezwen li. David menm te kache nan fon gw\u00F2t la ansanm ak mesye l\u0027 yo.",
    "Mesye yo di David konsa: -Men chans ou, men okazyon Sey\u00E8 a te di l\u0027ap ba ou a. Sey\u00E8 a te di: L\u0027ap lage l\u00E8nmi ou la nan men ou, w\u0027a f\u00E8 sa ou vle av\u00E8 l\u0027. David leve, li mache tou dousman, li koupe yon moso nan rad Sayil san Sayil pa konn sa.",
    "Men apre sa, konsyans David repwoche l\u0027 pou ke rad Sayil li te koupe a.",
    "Li di moun li yo: -Mande Bondye padon! Mwen p\u0027ap f\u00E8 bagay konsa sou m\u00E8t mwen, moun Bondye chwazi pou wa a. Mwen p\u0027ap janm leve men mwen sou li, paske se Sey\u00E8 a menm ki te chwazi l\u0027 pou wa.",
    "David pale ak mesye l\u0027 yo pou yo wete lide konsa nan t\u00E8t yo. Li pa kite yo f\u00E8 Sayil anyen. Sayil leve, li soti nan gw\u00F2t la, li mache al f\u00E8 wout li.",
    "L\u00E8 sa a, David soti d\u00E8y\u00E8 l\u0027, li rele l\u0027: -Monwa! Monwa! Sayil vire gade d\u00E8y\u00E8 li. David tonbe ajenou, li bese t\u00E8t li jouk at\u00E8.",
    "Epi li di: -Poukisa w\u0027ap koute moun k\u0027ap di ou m\u0027ap chache f\u00E8 mal\u00E8 sou ou?",
    "Gade, j\u00F2di a ou w\u00E8 ak je ou ki jan Sey\u00E8 a te lage ou nan men m\u0027 anndan gw\u00F2t la. Gen moun ki di m\u0027 se pou m\u0027 te touye ou. Men, k\u00E8 m\u0027 f\u00E8 m\u0027 mal pou ou. Mwen di mwen p\u0027ap janm leve men m\u0027 sou m\u00E8t mwen, paske se Sey\u00E8 a menm ki te chwazi ou pou wa.",
    "Gade, papa mwen! Men yon moso ke rad ou nan men m\u0027! Mwen koupe moso ke rad ou, men mwen pa t\u0027 touye ou. Koulye a ou konnen, ou w\u00E8 mwen pa gen anyen d\u00E8y\u00E8 t\u00E8t mwen, mwen pa gen ankenn lide mechanste nan t\u00E8t mwen. Mwen pa f\u00E8 ou anyen ki mal. Se ou menm k\u0027ap chache touye m\u0027.",
    "Se pou Sey\u00E8 a jije ant nou de a kil\u00E8s ki ant\u00F2! Se pou Sey\u00E8 a pini ou pou sa w\u0027ap f\u00E8 m\u0027 la a, paske mwen menm, mwen p\u0027ap janm leve men m\u0027 sou ou.",
    "Jan pwov\u00E8b granmoun lontan yo di: Se moun mechan ki f\u00E8 mechanste! Men mwen p\u0027ap leve men m\u0027 sou ou.",
    "D\u00E8y\u00E8 ki moun wa p\u00E8p Izray\u00E8l la ye konsa? D\u00E8y\u00E8 ki moun l\u0027ap kouri konsa? D\u00E8y\u00E8 yon chen mouri? D\u00E8y\u00E8 yon ti pis?",
    "Sey\u00E8 a va s\u00E8vi nou jij! L\u0027a jije ant nou de a kil\u00E8s ki ant\u00F2! Se pou l\u0027 mete bouch nan zaf\u00E8 a, pou l\u0027 pran defans mwen, pou l\u0027 delivre m\u0027 anba men ou.",
    "L\u00E8 David fin pale, Sayil di: -Se pa vwa David, pitit gason m\u0027 lan, sa? Epi li pran kriye.",
    "Li di David konsa: -Ou gen rezon. Se mwen ki ant\u00F2! Ou te aji byen av\u00E8 m\u0027. Se mwen menm ki te aji mal av\u00E8 ou.",
    "J\u00F2di a ank\u00F2, ou f\u00E8 m\u0027 w\u00E8 se byen ou vle f\u00E8 pou mwen paske, atout Sey\u00E8 a lage m\u0027 nan men ou, ou pa touye m\u0027.",
    "L\u00E8 yon moun jwenn okazyon pou l\u0027 mete men l\u0027 sou l\u00E8nmi l\u0027, \u00E8ske l\u0027ap kite l\u0027 al f\u00E8 wout li san li pa f\u00E8 l\u0027 anyen? Bondye va beni ou pou sa ou f\u00E8 pou mwen j\u00F2di a.",
    "Koulye a, mwen konnen ou gen pou ou wa vre. Av\u00E8k ou menm wa p\u00E8p Izray\u00E8l la, gouv\u00E8nman an ap kanpe f\u00E8m.",
    "Men tanpri, pwom\u00E8t mwen, nan non Sey\u00E8 a, ou p\u0027ap touye pitit mwen yo l\u00E8 m\u0027a mouri, pou non m\u0027 pa dispar\u00E8t nan fanmi papa m\u0027.",
    "David pwom\u00E8t Sayil li p\u0027ap f\u00E8 sa. Apre sa, Sayil al lakay li. David menm tounen nan kach\u00E8t li ansanm ak mesye pa l\u0027 yo."
  ],
  [
    "Samy\u00E8l mouri, tout p\u00E8p Izray\u00E8l la sanble pou yo kriye lanm\u00F2 li. L\u00E8fini, yo antere l\u0027 anndan lakay li lavil Rama. Apre sa, David pati, li desann nan dez\u00E8 Paran an.",
    "Te gen yon nonm moun lavil Maon ki te gen bitasyon l\u0027 lavil Kam\u00E8l. Nonm lan te rich anpil: li te gen twamil (3.000) t\u00E8t mouton ak mil (1000) t\u00E8t kabrit. L\u00E8 sa a, msye te lavil Kam\u00E8l pou f\u00E8 taye lenn mouton l\u0027 yo.",
    "Msye te rele Nabal, madanm li te rele Abigay\u00E8l. Se te yon fanm ki te gen anpil lespri, l\u00E8fini li te b\u00E8l. Men, mari a te gen move jan, li pa t\u0027 konn boule byen ak moun menm. Se te fanmi moun Kal\u00E8b yo.",
    "Antan David nan dez\u00E8 a, li vin konnen Nabal t\u0027ap taye lenn mouton l\u0027 yo.",
    "Li voye dis jenn gason b\u00F2 kote l\u0027. Li di yo konsa: -Moute lavil Kam\u00E8l, ale lakay Nabal, n\u0027a di l\u0027 mwen voye bonjou pou li.",
    "Men sa n\u0027a di l\u0027: David, fr\u00E8 ou, voye bonjou pou ou ak pou tout moun lakay ou. Li swete tout bagay ap mache byen lakay ou.",
    "Li tande ou ap taye lenn mouton ou yo. Li voye di ou l\u00E8 gad\u00F2 mouton ou yo te av\u00E8k nou, nou pa t\u0027 janm f\u00E8 yo anyen. Yo pa janm p\u00E8di anyen pandan tout tan yo te nan z\u00F2n Kam\u00E8l la.",
    "Ou m\u00E8t mande yo, y\u0027a di ou. David voye mande ou pou resevwa mesye pa l\u0027 yo byen, paske se yon jou f\u00E8t nou rive isit la. Tanpri, m\u00E8t! Bay sa ou genyen pou nou k\u0027ap s\u00E8vi ou, ak pou David, zanmi ou lan.",
    "Mesye David yo rive vre, yo bay Nabal komisyon an nan non David. Epi yo rete tann.",
    "Apre yon ti tan, Nabal reponn yo: -David? Pitit gason Izayi a? Mwen pa konnen l\u0027 non. At\u00F2, koulye peyi a plen yon bann domestik ki sove kite lakay m\u00E8t yo.",
    "Anhan! Pou m\u0027 pran pen ak dlo lakay mwen ak vyann b\u00E8t nou f\u00E8 touye pou gad\u00F2 mouton m\u0027 yo, pou m\u0027 bay yon bann moun mwen pa konnen kote yo soti?",
    "Mesye yo tounen al jwenn David. L\u00E8 yo rive, yo rap\u00F2te ba li tou sa Nabal te di.",
    "David di yo: -Pran nepe nou, pase yo nan ren nou. Yo tout pase nepe yo nan ren yo. David tou. L\u00E8fini, katsan (400) nan mesye yo ale av\u00E8k David. L\u00F2t desan yo (200) rete d\u00E8y\u00E8 ak pwovizyon yo.",
    "Yonn nan domestik Nabal yo al av\u00E8ti Abigay\u00E8l, madanm Nabal, li di l\u0027: -David te voye k\u00E8k mesaje soti nan dez\u00E8 a av\u00E8k b\u00E8l bonjou pou m\u00E8t nou an. Men li menm, li pale mal ak yo.",
    "Men, mesye sa yo te bon pou nou: Yo pa t\u0027 janm chache nou kont. Nou pa t\u0027 janm p\u00E8di anyen pandan tout tan nou te la ansanm ak yo nan savann lan.",
    "Yo te pwoteje nou lajounen kou lannwit pandan tout tan nou te la nan mitan yo ap pran swen bann mouton nou yo.",
    "Koulye a, kalkile byen sa ou w\u00E8 ou ka f\u00E8, paske bagay la ka vire mal ni pou m\u00E8t nou ni pou tout fanmi l\u0027. Mari ou sit\u00E8lman gen move jan, moun pa ka pale ak li.",
    "Abigay\u00E8l prese pran desan (200) pen, de gwo veso an po b\u00E8t plen diven, senk mouton tou kwit, de barik grenn griye, san mamit rezen ch\u00E8ch, desan (200) gato f\u00E8t ak figfrans ch\u00E8ch, li chaje tou sa sou bourik.",
    "L\u00E8fini, li di domestik li yo: -Nou m\u00E8t pran devan, mwen menm mwen d\u00E8y\u00E8. Men li pa di Nabal, mari l\u0027 anyen.",
    "Abigay\u00E8l te moute sou yon bourik. Li t\u0027ap desann yon ti m\u00F2n l\u00E8 li rive nan yon koub, li tonbe bab pou bab ak David ki t\u0027ap mache sou li ansanm ak mesye l\u0027 yo. Yo kontre.",
    "David t\u0027ap di nan k\u00E8 li: -Sa m\u0027 te bezwen pwoteje tou sa nonm sa a te genyen nan dez\u00E8 a f\u00E8? Li pa janm p\u00E8di anyen nan sa ki te pou li. Epi se konsa l\u0027ap peye m\u0027 pou tout byen mwen f\u00E8 pou li yo?",
    "Se pou Bondye ban m\u0027 pi gwo pinisyon ki genyen si anvan denmen maten mwen pa touye d\u00E8nye moun lakay li, granmoun kou timoun.",
    "W\u00E8 Abigay\u00E8l w\u00E8 David, li kouri desann bourik li a, li lage k\u00F2 l\u0027 ajenou devan David, li bese t\u00E8t li jouk at\u00E8.",
    "Apre sa, li lage k\u00F2 l\u0027 nan pye David, li di l\u0027 konsa: -Tanpri, ch\u00E8f mwen, ban m\u0027 p\u00E8misyon pale av\u00E8 ou. Tout f\u00F2t la se pou mwen. Koute sa m\u0027ap di ou.",
    "Tanpri, pa okipe nonm yo rele Nabal la. Se yon v\u00F2ryen. Se pa pou gremesi yo rele l\u0027 Nabal ki vle di moun fou. Mwen menm, m\u00E8t, mwen pa t\u0027 w\u00E8 mesye ou te voye yo.",
    "Se Sey\u00E8 a menm ki anpeche ou mete san dey\u00F2 pou pran revanj ou. Koulye a, mwen f\u00E8 s\u00E8man devan Sey\u00E8 a ak devan ou menm, m\u00E8t mwen, se pou tout l\u00E8nmi ou yo, tout moun ki ta vle f\u00E8 ou mal, fini tankou Nabal.",
    "Koulye a, m\u00E8t mwen, men sa mwen pote f\u00E8 ou kado pou ou bay moun k\u0027ap mache av\u00E8 ou yo.",
    "Tanpri, m\u00E8t, padonnen sa mwen f\u00E8 ki mal. Sey\u00E8 a va ba ou yon fanmi ki p\u0027ap janm dispar\u00E8t, paske batay w\u0027ap mennen yo se batay Sey\u00E8 a yo ye. Ou p\u0027ap janm f\u00E8 anyen ki mal nan tout lavi ou.",
    "Si yon moun konprann pou li atake ou, si l\u0027ap chache touye ou, Sey\u00E8 a, Bondye ou la, va pwoteje ou. L\u0027a sere ou b\u00F2 kote l\u0027 tankou l\u00E8 yon moun ap sere yon bagay li renmen anpil. Men l\u0027ap pran l\u00E8nmi ou yo, l\u0027ap voye yo jete byen lwen tankou l\u00E8 yon moun ap voye w\u00F2ch nan fistibal.",
    "Konsa, l\u00E8 Sey\u00E8 a va f\u00E8 pou ou tout b\u00E8l bagay li te pwom\u00E8t ou yo, l\u00E8 l\u0027a mete ou ch\u00E8f sou p\u00E8p Izray\u00E8l la,",
    "wi, l\u00E8 sa a, m\u00E8t mwen, ou p\u0027ap bezwen nan r\u00E8gr\u00E8t, ni konsyans ou p\u0027ap boulv\u00E8se deske ou te mete san moun dey\u00F2 san rezon osinon deske ou te pran revanj ou sou moun. L\u00E8 Sey\u00E8 a va beni ou, tanpri pa bliye m\u0027.",
    "David di Abigay\u00E8l konsa: -Lwanj pou Sey\u00E8 a, Bondye p\u00E8p Izray\u00E8l la, ki voye ou j\u00F2di a vin kontre av\u00E8 m\u0027!",
    "Kite m\u0027 di Bondye m\u00E8si pou bon konprann ou genyen an, pou ou menm tou deske j\u00F2di a ou vin kenbe men m\u0027 pou m\u0027 pa mete san moun dey\u00F2, pou m\u0027 pa tire revanj mwen mwen menm.",
    "Sey\u00E8 a pa kite m\u0027 f\u00E8 ou anyen. Men tou, si ou pa t\u0027 prese vin kontre av\u00E8 m\u0027, mwen f\u00E8 s\u00E8man devan Sey\u00E8 a, Bondye p\u00E8p Izray\u00E8l la, anvan denmen maten tout gason fanmi Nabal yo, ata ti gason piti yo, t\u0027ap p\u00E8di lavi yo.",
    "Abigay\u00E8l renm\u00E8t David tou sa li te pote, epi David di l\u0027: -Tounen lakay ou ak k\u00E8 poze! Mwen koute tou sa ou di m\u0027 la a. Ou pa bezwen bat k\u00F2 ou.",
    "Abigay\u00E8l tounen al jwenn Nabal lakay li. Nabal t\u0027ap f\u00E8 yon gwo resepsyon, par\u00E8y ak resepsyon wa yo konn f\u00E8. Nabal te sou anpil, k\u00E8 l\u0027 te kontan. Madanm lan pa di l\u0027 anyen jouk nan denmen maten.",
    "Nan maten, l\u00E8 Nabal fin desoule, madanm li rakonte l\u0027 tout bagay. Msye f\u00E8 yon kriz k\u00E8, li vin paralize nan tout k\u00F2 l\u0027.",
    "Dis jou apre sa, Sey\u00E8 a frape Nabal, Nabal mouri.",
    "L\u00E8 David vin konnen Nabal mouri, li di: -Lwanj pou Sey\u00E8 a! Li f\u00E8 Nabal peye wont li te f\u00E8 m\u0027 lan, li kenbe men m\u0027 pou m\u0027 pa f\u00E8 sa ki mal. Sey\u00E8 a f\u00E8 mechanste Nabal la tonbe sou pw\u00F2p t\u00E8t li. Apre sa a David voye di Abigay\u00E8l li ta renmen l\u0027 pou madanm.",
    "Moun David yo al jwenn Abigay\u00E8l lavil Kam\u00E8l. Yo pale av\u00E8 l\u0027, yo di l\u0027 konsa: -David voye nou b\u00F2 kote ou pou nou mennen ou ba li pou l\u0027 sa marye av\u00E8 ou.",
    "Abigay\u00E8l leve, li lage k\u00F2 l\u0027 ajenou, li bese t\u00E8t li at\u00E8 epi li di: -Se domestik li mwen ye, mwen tou pare pou m\u0027 lave pye moun pa l\u0027 yo.",
    "Abigay\u00E8l leve byen vit, li moute bourik li. Li pran senk jenn fi ki t\u0027ap s\u00E8vi av\u00E8 l\u0027 lakay li. Li pati ak mesaje David yo. Se konsa li vin madanm David.",
    "David te deja marye ak Akinoam, moun lavil Jizrey\u00E8l. Li vin pran Abigay\u00E8l koulye a, sa te f\u00E8 l\u0027 de madanm.",
    "Sayil menm b\u00F2 pa l\u0027 te pran Mikal, pitit fi li a ki te madanm David, li marye l\u0027 ak Palti, pitit gason Layis, moun lavil Galim."
  ],
  [
    "Moun ki rete nan dez\u00E8 Zif yo al jwenn Sayil lavil Gibeya, yo di l\u0027: -Men David kache sou ti m\u00F2n Akila a, sou limit dez\u00E8 peyi Jida a.",
    "Sayil pati lamenm av\u00E8k twamil (3000) s\u00F2lda nan pi bon s\u00F2lda peyi Izray\u00E8l la. Li desann nan dez\u00E8 Zif la al d\u00E8y\u00E8 David.",
    "Li moute kan li sou ti m\u00F2n Akila a, toupre wout la, sou limit dez\u00E8 a. David menm te nan dez\u00E8 a toujou. L\u00E8 li vin konnen Sayil te vin d\u00E8y\u00E8 l\u0027 nan dez\u00E8 a,",
    "li voye k\u00E8k espyon. Yo vin di l\u0027 Sayil te desann vre nan dez\u00E8 a.",
    "David leve, li pati pou kote Sayil te moute kan lame li a. Li gade pozisyon kote Sayil ak k\u00F2mandan lame li a, Abn\u00E8, pitit gason N\u00E8 a, te kouche. Sayil te kouche nan mitan, tout s\u00F2lda yo te kouche b\u00F2 kote l\u0027.",
    "David pale ak Akimel\u00E8k, moun peyi Et la, ak Abichayi, fr\u00E8 Joab, pitit gason Sewouya a, li di yo: -Kil\u00E8s nan nou de a ki ta vle desann av\u00E8 m\u0027 nan kan Sayil la? Abichayi reponn: -M\u0027ap desann av\u00E8 ou.",
    "Se konsa, jou sa a, nan mitan lannwit, David ak Abichayi rive nan kan an. Yo w\u00E8 Sayil kouche ap d\u00F2mi nan mitan kan an, frenn li te plante nan t\u00E8 a b\u00F2 t\u00E8t li. Abn\u00E8 ak tout r\u00E8s s\u00F2lda yo te kouche b\u00F2 kote l\u0027 ap d\u00F2mi tou.",
    "Abichayi di David konsa: -Asw\u00E8 a Sey\u00E8 a lage l\u00E8nmi ou lan nan men ou vre. Koulye a, kite m\u0027 kloure l\u0027 at\u00E8 a ak pw\u00F2p frenn li a. Yon s\u00E8l kou ap ase. Mwen p\u0027ap bezwen frape l\u0027 de fwa.",
    "Men, David di Abichayi konsa: -Pa leve men sou li. Sey\u00E8 a p\u0027ap manke pini moun ki va leve men l\u0027 sou wa li menm li te chwazi a.",
    "Apre sa, David di: -Mwen f\u00E8 s\u00E8man devan Sey\u00E8 ki vivan an, se Sey\u00E8 a menm ki pou touye l\u0027. L\u0027a mouri l\u00E8 l\u00E8 pou l\u0027 mouri a va rive, osinon l\u0027a mouri nan lag\u00E8.",
    "Mande Bondye padon non! Mwen p\u0027ap leve men m\u0027 sou wa Sey\u00E8 a te chwazi a. Ann pran frenn li a ak krich dlo ki b\u00F2 t\u00E8t li a. Epi ann ale.",
    "David pran frenn lan ak krich dlo ki te b\u00F2 t\u00E8t Sayil la, epi yo ale. Pesonn pa t\u0027 w\u00E8 sa, pesonn pa t\u0027 konnen sa ki te rive. Pesonn pa t\u0027 leve nan d\u00F2mi an. Yo te d\u00F2mi n\u00E8t ale, paske Sey\u00E8 a te f\u00E8 yon gwo d\u00F2mi pran yo.",
    "L\u00E8 sa a, David janbe l\u00F2t b\u00F2 fon an, li kanpe sou t\u00E8t ti m\u00F2n lan, byen lwen ak yon b\u00E8l distans nan mitan li ak lame a.",
    "Li pran rele s\u00F2lda yo ak Abn\u00E8, pitit gason N\u00E8 a, li di yo konsa: -Abn\u00E8 o! Eske ou tande mwen? Abn\u00E8 reponn: -Kil\u00E8s k\u0027ap rele nan z\u00F2r\u00E8y wa a konsa?",
    "David di li: -Se pa gason ou ye? Ki moun ki ka koresponn av\u00E8 ou nan peyi Izray\u00E8l la? Poukisa ou pa pwoteje wa a, m\u00E8t ou, pi byen? Tal\u00E8 a, gen yon moun ki antre nan kan an ak lide pou l\u0027 te touye wa a.",
    "Li pa bon non sa ou f\u00E8 a. Ou manke sou travay ou, Abn\u00E8. Mwen f\u00E8 s\u00E8man devan Bondye ki vivan an, nou tout nou merite yo touye nou. Paske nou pa pwoteje m\u00E8t nou, wa Sey\u00E8 a te chwazi a! Gade non! Kote frenn wa a? Kote krich dlo ki te b\u00F2 t\u00E8t li a?",
    "Sayil rekon\u00E8t vwa David, li di: -David, pitit mwen, se ou menm pa vre? David di li: -Se mwen wi, monwa!",
    "Apre sa, li di ank\u00F2: -Ch\u00E8m\u00E8t mwen, poukisa w\u0027ap pousib mwen konsa, mwen menm k\u0027ap s\u00E8vi ou la? Kisa m\u0027 f\u00E8? Ki krim mwen f\u00E8?",
    "Koulye a, monwa, tanpri koute sa m\u0027ap di ou. Si se Sey\u00E8 a ki moute t\u00E8t ou kont mwen, al f\u00E8 yon ofrann ba li pou li ka chanje lide l\u0027. Men, si se moun k\u0027ap f\u00E8 ou f\u00E8 sa, se pou madichon Sey\u00E8 a tonbe sou yo! Koulye a, yo mete m\u0027 dey\u00F2 nan peyi a pou m\u0027 p\u00E8di p\u00F2syon pa m\u0027 nan t\u00E8 Sey\u00E8 a te bay p\u00E8p li a, yo voye m\u0027 al s\u00E8vi l\u00F2t bondye.",
    "Pa kite yo touye m\u0027 nan peyi etranje byen lwen Sey\u00E8 a! Poukisa pou wa Izray\u00E8l la leve tout lame a pou l\u0027 chache touye yon ti pis tankou m\u0027? Poukisa pou l\u0027 ap kouri d\u00E8y\u00E8 m\u0027 nan tout m\u00F2n yo tankou l\u00E8 moun ap f\u00E8 lachas ranmye!",
    "Sayil reponn: -Sa m\u0027 f\u00E8 a mal. Tounen non, David, pitit mwen. Mwen p\u0027ap janm chache f\u00E8 ou mal paske ou refize touye m\u0027 asw\u00E8 a ank\u00F2. Wi, mwen te aji tankou moun fou, mwen te f\u00E8 yon bagay ki pa bon menm.",
    "David reponn li: -Monwa, men frenn ou an. F\u00E8 yonn nan moun ou yo janbe vin chache l\u0027.",
    "Sey\u00E8 a va bay chak moun sa yo merite, dapre jan yo mache devan li, dapre jan yo kenbe pwom\u00E8s yo. J\u00F2di a, li te lage ou nan men m\u0027. Men, mwen pa f\u00E8 ou anyen, mwen pa leve men m\u0027 sou wa Sey\u00E8 a te chwazi a.",
    "Menm jan mwen te gen resp\u00E8 pou ou j\u00F2di a, m\u0027 pa touye ou, mwen mande Sey\u00E8 a pou l\u0027 f\u00E8 menm bagay la pou mwen tou, l\u00E8fini pou l\u0027 wete m\u0027 nan tout t\u00E8t chaje sa yo.",
    "Sayil di David: -Se pou Bondye beni ou, pitit gason mwen! Se pou tou sa w\u0027ap f\u00E8 mache byen! Apre sa, David al f\u00E8 wout li, Sayil menm tounen lakay li."
  ],
  [
    "David di nan k\u00E8 l\u0027: -Yon jou konsa Sayil ap touye m\u0027. L\u0027a pi bon pou mwen si m\u0027 sove al kache nan peyi Filisti a. Konsa, Sayil va sispann mache chache m\u0027 nan tout peyi p\u00E8p Izray\u00E8l la. p\u0027ap gen danje pou mwen ank\u00F2.",
    "David leve ansanm ak sisan (600) moun pa l\u0027 yo, y\u0027 ale kay Akich, pitit gason Ma\u00F2k la, ki te wa lavil Gat.",
    "David ak mesye l\u0027 yo rete ak Akich lavil Gat ak tout fanmi yo. David te gen de madanm ak li: Akinoam, yon fanm lavil Jizrey\u00E8l ak Abigay\u00E8l, madan defen Nabal, moun lavil Kam\u00E8l.",
    "L\u00E8 Sayil vin tande David te kouri al kache lavil Gat, li sispann mache chache l\u0027 pou mete men sou li.",
    "David di Akich konsa: -Si ou se zanmi m\u0027 vre, ban m\u0027 yon ti plas nan yonn nan bouk andey\u00F2 yo pou m\u0027 rete. Pa gen rezon, monwa, pou m\u0027 rete viv ansanm av\u00E8 ou nan kapital la.",
    "Se konsa, jou sa a, Akich ba li lavil Ziklag. Se pout\u00E8t sa, depi jou sa a, lavil Ziklag toujou rete pou wa peyi Jida yo.",
    "David pase ennan kat mwa ap viv nan peyi moun Filisti yo.",
    "Tanzantan, David ak mesye l\u0027 yo te konn pati al atake moun Jechou yo, moun Jizi yo ak moun Amal\u00E8k yo jouk lakay yo. Depi tout tan se p\u00E8p sa yo ki te rete nan z\u00F2n ki soti depi lavil Telayim, nan direksyon lavil Chou rive jouk peyi Lejip.",
    "Se konsa, David te dech\u00E8piye tout peyi a, li touye fanm kou gason. Li pran mouton moun yo, b\u00E8f yo, bourik yo, chamo yo, ata rad yo. L\u00E8fini, li tounen al jwenn Akich.",
    "L\u00E8 Akich mande l\u0027: -Ki kote ou t\u0027 al demele ou j\u00F2di a? David te kouri reponn li se nan z\u00F2n Neg\u00E8v nan peyi Jida a, osinon nan z\u00F2n sid peyi moun Jerakmey\u00E8l yo, ou ank\u00F2 nan z\u00F2n sid teritwa moun Kayen yo.",
    "Men David te toujou touye tout moun, fanm kou gason, paske li t\u0027ap di nan k\u00E8 l\u0027 konsa pesonn p\u0027ap ka al di moun lavil Gat yo sa li te f\u00E8 yo. Se sa David t\u0027ap mache f\u00E8 pandan tout tan li pase nan peyi Filisti a.",
    "Akich menm te f\u00E8 David konfyans. Li t\u0027ap di nan k\u00E8 l\u0027: -Msye t\u00E8lman f\u00E8 moun p\u00E8p Izray\u00E8l yo rayi l\u0027, l\u0027ap blije rete pase tout r\u00E8s lavi l\u0027 ap s\u00E8vi m\u0027."
  ],
  [
    "K\u00E8k tan apre sa, moun Filisti yo sanble tout s\u00F2lda yo pou y\u0027 al goumen ak p\u00E8p Izray\u00E8l la. L\u00E8 sa a, Akich di David: -Ou tou konnen se pou ou pati ansanm av\u00E8 m\u0027 ak mesye ou yo pou n\u0027 al goumen.",
    "David reponn li: -Se moun ou mwen ye. Ou pral w\u00E8 sa m\u0027 ka f\u00E8. Akich di li: -Bon! Apre sa, m\u0027ap f\u00E8 ou gad k\u00F2 mwen pou tout tan.",
    "Samy\u00E8l te deja mouri l\u00E8 sa a, tout p\u00E8p Izray\u00E8l la te kriye kont kriye yo pou li. Apre sa, yo antere l\u0027 lavil Rama kote li te moun. Sayil te mete tout divin\u00F2 dey\u00F2 nan peyi a ansanm ak tout moun ki konn rele m\u00F2 pou pale ak yo.",
    "S\u00F2lda moun Filisti yo te sanble, yo moute kan yo b\u00F2 lavil Choun\u00E8m. Sayil menm sanble tout s\u00F2lda p\u00E8p Izray\u00E8l yo, epi li moute kan l\u0027 sou m\u00F2n Gilboa.",
    "L\u00E8 Sayil w\u00E8 lame moun Filisti yo, li soti p\u00E8, k\u00E8 l\u0027 pran bat byen f\u00F2.",
    "Se konsa, li mande Sey\u00E8 a sa pou l\u0027 f\u00E8. Men, Sey\u00E8 a pa ba li ankenn repons, ni nan r\u00E8v, ni av\u00E8k ourim yo, ni nan mesaj pwof\u00E8t yo.",
    "L\u00E8 sa a, Sayil rele moun k\u0027ap s\u00E8vi av\u00E8 l\u0027 yo, li ba yo l\u00F2d sa a: -Al chache kote nou ka jwenn yon fanm ki konn rele m\u00F2 pou l\u0027 travay pou mwen. Yo reponn li: -Gen yonn lavil And\u00F2.",
    "Sayil mete l\u00F2t kalite rad sou li, li maske. Li leve, li pati ak de moun pa l\u0027. Yo rive kay fanm lan nan mitan lannwit. Sayil di fanm lan: -M\u0027 pral ba ou non yon m\u00F2 pou ou rele pou mwen. Rele li pou mwen tanpri, pou m\u0027 konnen sa ki pral rive m\u0027.",
    "Men, fanm lan di l\u0027: -Ou konnen sa wa Sayil te f\u00E8 a pa vre? Li te mete tout divin\u00F2 ak tout moun k\u0027ap pale ak m\u00F2 dey\u00F2 nan peyi a wi. Poukisa at\u00F2 w\u0027ap seye pran m\u0027 nan plan pou f\u00E8 yo touye m\u0027?",
    "Sayil pran non Bondye f\u00E8 s\u00E8man, li di: -Devan Sey\u00E8 ki vivan an, mwen f\u00E8 s\u00E8man yo p\u0027ap f\u00E8 ou anyen pou zaf\u00E8 sa a.",
    "Fanm lan di l\u0027: -Ki moun pou m\u0027 rele pou ou? Li reponn: -Rele Samy\u00E8l pou mwen.",
    "L\u00E8 madanm lan w\u00E8 Samy\u00E8l, li pete rele, li di Sayil: -Poukisa ou twonpe m\u0027 konsa? Ou se wa Sayil!",
    "Wa a di l\u0027: -Ou pa bezwen p\u00E8. Kisa ou w\u00E8? Fanm lan di Sayil: -Mwen w\u00E8 yon lespri k\u0027ap moute soti anba t\u00E8 a.",
    "Wa a di l\u0027: -Kisa ou w\u00E8 li sanble? Fanm lan reponn: -Se yon vye granmoun gason k\u0027ap moute la a. Li vlope nan yon gwo dra. L\u00E8 sa a, Sayil vin konnen se te Samy\u00E8l. Li tonbe ajenou, li bese t\u00E8t li jouk at\u00E8.",
    "Samy\u00E8l di Sayil: -Poukisa ou detounen m\u0027 konsa? Poukisa ou f\u00E8 m\u0027 remoute la a en? Sayil di li: -Mwen nan gwo t\u00E8t chaje: Moun Filisti yo ap f\u00E8 m\u0027 lag\u00E8. Epi Bondye vire do ban mwen. Li pa pale av\u00E8 m\u0027 ank\u00F2, ni nan r\u00E8v, ni nan mesaj pwof\u00E8t yo. Se pout\u00E8t sa, mwen f\u00E8 rele ou pou ou ka f\u00E8 m\u0027 konnen sa pou m\u0027 f\u00E8.",
    "Samy\u00E8l di l\u0027: -Koulye a Sey\u00E8 a vire do ba ou, li tounen l\u00E8nmi ou, poukisa se mwen menm w\u0027ap mande bagay konsa?",
    "Sey\u00E8 a annik f\u00E8 sa li te di m\u0027 di ou la: li wete gouv\u00E8nman an nan men ou, li bay David li pito.",
    "Ou pa t\u0027 koute sa Sey\u00E8 a te di ou, ou pa t\u0027 detwi moun Amal\u00E8k yo n\u00E8t ansanm ak tou sa yo te genyen. Se pout\u00E8t sa Sey\u00E8 a f\u00E8 ou sa li f\u00E8 ou j\u00F2di a.",
    "Li pral lage ou ansanm ak tout p\u00E8p Izray\u00E8l la nan men moun Filisti yo. Denmen l\u00E8 konsa, ni ou menm ni pitit gason ou yo ap menm kote av\u00E8 m\u0027. Sey\u00E8 a pral lage lame p\u00E8p Izray\u00E8l la nan men moun Filisti yo.",
    "Tande Sayil tande sa, li tonbe tou long at\u00E8, li te p\u00E8 ak\u00F2z paw\u00F2l Samy\u00E8l te di l\u0027 la a. Li te f\u00E8b anpil tou, paske li pa t\u0027 manje anyen depi maten.",
    "Fanm lan al jwenn Sayil at\u00E8 a, li w\u00E8 jan Sayil t\u0027ap tranble t\u00E8lman li te p\u00E8. Li di l\u0027 konsa: -Tanpri, m\u00E8t, tande sa m\u0027ap di ou: Mwen te mete lavi m\u0027 an danje pou m\u0027 te f\u00E8 sa ou te mande m\u0027 f\u00E8 a.",
    "Koulye a, tanpri, tande sa m\u0027ap di ou. Ou pral f\u00E8 sa m\u0027a pral di ou la a: Kite m\u0027 al pare yon ti manje pou ou. W\u0027a manje, w\u0027a pran f\u00F2s ank\u00F2 pou ou ka al f\u00E8 wout ou.",
    "Sayil refize, li di li p\u0027ap manje anyen. Men mesye ki te av\u00E8 l\u0027 yo ansanm ak fanm lan pale av\u00E8 l\u0027, yo f\u00E8 l\u0027 tande rezon. Bout pou bout, li dak\u00F2, li leve sot at\u00E8 a, li chita sou kabann lan.",
    "Fanm lan te gen yon ti b\u00E8f li t\u0027ap angrese lakay li. Li prese touye l\u0027. Apre sa, li pran farin, li f\u00E8 pat av\u00E8 l\u0027, li kwit k\u00E8k ti pen san ledven.",
    "Li pote tout bagay sa yo devan Sayil ak mesye l\u0027 yo. Yo manje. L\u00E8fini, lannwit lan menm yo leve, yo pati."
  ],
  [
    "Moun Filisti yo sanble tout s\u00F2lda yo n\u00E8t lavil Af\u00E8k. Moun Izray\u00E8l yo menm te moute kan yo b\u00F2 sous ki nan Fon Jizrey\u00E8l la.",
    "Senk ch\u00E8f moun Filisti yo te pran devan, yo t\u0027ap mache yonn d\u00E8y\u00E8 l\u00F2t ak divizyon lame yo. Yo te gen batayon san s\u00F2lda ak rejiman mil s\u00F2lda. David t\u0027ap mache d\u00E8y\u00E8 n\u00E8t av\u00E8k mesye l\u0027 yo ansanm ak Akich.",
    "L\u00F2t ch\u00E8f moun Filisti yo di konsa: -Sa bann ebre sa yo ap f\u00E8 la a? Akich reponn yo: -Se David, yonn nan mesye ki t\u0027ap s\u00E8vi ak Sayil, wa p\u00E8p Izray\u00E8l la. Li gen k\u00E8k tan depi li av\u00E8 m\u0027. Depi jou li kite wa p\u00E8p Izray\u00E8l la pou li vin jwenn mwen, mwen pa janm jwenn anyen pou m\u0027 repwoche l\u0027 jouk jounen j\u00F2di a.",
    "Men, l\u00F2t ch\u00E8f moun Filisti yo move sou Akich, yo di l\u0027 konsa: -Voye nonm sa a ale. F\u00E8 l\u0027 tounen nan lavil ou te ba li pou l\u0027 rete a. Pa kite l\u0027 al goumen av\u00E8k nou pou pandan batay la li pa vire sou do nou. Sa ka ba l\u0027 yon b\u00E8l okazyon pou l\u0027 touye moun nou yo, epi pou l\u0027 byen ank\u00F2 ak m\u00E8t li.",
    "L\u00E8fini, f\u00F2k nou pa bliye, se David wi. Se pou li medam yo te f\u00E8 chante sa a l\u00E8 yo t\u0027ap danse a. Chante a te pati konsa: Sayil desann mil. David desann dimil.",
    "Akich rele David, li di l\u0027 konsa: -Mwen pran Sey\u00E8 ki vivan an pou temwen, ou se yon n\u00E8g serye, ou toujou kenbe paw\u00F2l ou av\u00E8 m\u0027. Se ta tout plezi m\u0027 pou m\u0027 ta toujou w\u00E8 ou la av\u00E8 m\u0027 nan tout antre soti m\u0027 nan batay la. Paske, depi jou ou te vin jwenn mwen an rive j\u00F2di a, mwen pa janm jwenn anyen ou f\u00E8 ki mal. Men, mesye ch\u00E8f yo pa f\u00E8 ou konfyans.",
    "Konsa, tounen al lakay ou ak k\u00E8 poze. Epi, piga ou janm f\u00E8 anyen ki pa f\u00E8 yo plezi, tande!",
    "David reponn li: -Men, m\u00E8t mwen, kisa m\u0027 f\u00E8? Depi premye jou mwen prezante lakay ou pou m\u0027 s\u00E8vi ou rive j\u00F2di a, ou pa janm jwenn anyen mwen f\u00E8 ki mal. Poukisa ou pa vle mwen vin goumen b\u00F2 kote ou, monwa, m\u00E8t mwen, kont l\u00E8nmi ou yo?",
    "Akich reponn David: -Ou pa bezwen di m\u0027 anyen! Pou mwen, ou bon tankou yon zanj Bondye. Men, sa ou vle m\u0027 f\u00E8? L\u00F2t ch\u00E8f yo di ou pa pral av\u00E8k nou nan batay la.",
    "Koulye a, David, denmen maten, ou pral leve bon\u00E8 bon\u00E8, ansanm ak tout mesye ki te vire do bay Sayil, m\u00E8t ou a, pou yo te vin av\u00E8 ou b\u00F2 isit la vin jwenn mwen. Kou bajou kase n\u0027a pati al f\u00E8 wout nou.",
    "Konsa vre, nan denmen maten, bon\u00E8 bon\u00E8 David leve ansanm ak tout mesye l\u0027 yo, yo pati, yo tounen nan peyi Filisti a. Lame moun Filisti yo menm pran chemen pou yo ale Jizrey\u00E8l."
  ],
  [
    "De jou apre, David rive lavil Ziklag ansanm ak mesye l\u0027 yo. Moun Amal\u00E8k yo te gen tan anvayi tout z\u00F2n Neg\u00E8v nan peyi Jida. Yo te atake lavil Ziklag tou, yo te boule lavil la n\u00E8t.",
    "L\u00E8fini, yo te pran tout fanm yo ak tout r\u00E8s moun ki te la yo, timoun kou granmoun, yo te pati ak yo. Yo pa t\u0027 touye pesonn, men yo te pran tout moun, yo pati ak yo al f\u00E8 wout yo.",
    "L\u00E8 David rive ak mesye l\u0027 yo, yo jwenn lavil la te boule n\u00E8t epi madanm yo, pitit gason yo ak pitit fi yo pa t\u0027 la. Moun yo te pati ak yo tout.",
    "David ak mesye l\u0027 yo pran rele, yo kriye jouk yo pa kapab ank\u00F2.",
    "Moun yo te pati ak de madanm David yo tou, Akinoam, moun lavil Jizrey\u00E8l ak Abigay\u00E8l, madan defen Nabal, moun lavil Kam\u00E8l.",
    "David te nan gwo t\u00E8t chaje paske mesye l\u0027 yo te fache anpil deske yo te p\u00E8di pitit gason yo ak pitit fi yo, yo te f\u00E8 lide touye David ak kout w\u00F2ch. Men, Sey\u00E8 a, Bondye li a, te ba l\u0027 kont kouraj.",
    "David rele Abyata, pr\u00E8t la, pitit gason Akimel\u00E8k la, li di l\u0027 konsa: -Pote jile Bondye a isit ban mwen! Abyata pote jile Bondye a bay David.",
    "David pale ak Sey\u00E8 a, li di li: -Eske se pou m\u0027 ale d\u00E8y\u00E8 bann moun sa yo? Eske m\u0027a rapouswiv yo? Sey\u00E8 a di li: -Ou m\u00E8t ale d\u00E8y\u00E8 yo. W\u0027a rapouswiv yo, epi w\u0027a sove moun yo f\u00E8 prizonye yo.",
    "Se konsa David pati av\u00E8k sisan (600) mesye ki te av\u00E8 l\u0027 yo. L\u00E8 yo rive nan ravin Bez\u00F2 a, gen k\u00E8k nan mesye yo ki rete la.",
    "David menm kontinye sou wout li av\u00E8k katsan (400) moun. L\u00F2t desan (200) yo te rete paske yo te bouke anpil, yo pa t\u0027 gen f\u00F2s pou yo te trav\u00E8se dlo Bez\u00F2 a.",
    "Mesye ki t\u0027 ale av\u00E8k David yo jwenn yon moun peyi Lejip nan z\u00F2n lan. Yo mennen l\u0027 bay David. Yo ba li manje, yo ba li bw\u00E8.",
    "Yo ba li yon moso gato figfrans ak de grap rezen ch\u00E8ch. L\u00E8 li fin manje, li reprann f\u00F2s, paske depi twa jou twa nwit li pa t\u0027 manje anyen, ni li pa t\u0027 janm bw\u00E8 dlo.",
    "David mande l\u0027: -Ki moun ki m\u00E8t ou? Moun ki b\u00F2 ou ye? Li reponn: -Mwen se moun peyi Lejip, esklav yonn nan moun Amal\u00E8k yo. J\u00F2di a f\u00E8 twa jou depi m\u00E8t mwen kite m\u0027 d\u00E8y\u00E8, paske mwen te malad.",
    "Nou te anvayi z\u00F2n Neg\u00E8v kote keretyen yo rete a. Apre sa, nou pase nan z\u00F2n Neg\u00E8v ki nan peyi Jida a, ak z\u00F2n Neg\u00E8v ki nan peyi Kal\u00E8b la. L\u00E8fini, nou mete dife nan lavil Ziklag.",
    "David mande l\u0027: -Eske ou ka mennen nou kote bann moun sa yo ye a? Li reponn li: -Si ou pran Bondye pou temwen pou ou pwom\u00E8t mwen ou p\u0027ap touye m\u0027, ni ou p\u0027ap lage m\u0027 nan men m\u00E8t mwen an, m\u0027ap mennen ou kote yo ye a.",
    "Li mennen David kote moun Amal\u00E8k yo ye a. Moun Amal\u00E8k yo te gaye toupatou. Sa ki t\u0027ap manje t\u0027ap manje, sa ki t\u0027ap bw\u00E8 t\u0027ap bw\u00E8. Yo t\u0027ap f\u00E8 f\u00E8t paske yo te piye anpil bagay kay moun Filisti yo ak kay moun peyi Jida yo.",
    "Nan denmen, granmaten David atake yo, li goumen ak yo jouk nan asw\u00E8. Pesonn pa t\u0027 chape, an wetan katsan (400) jenn gason ki moute k\u00E8k chamo epi ki gen tan kouri ale.",
    "David sove d\u00E8nye sa moun Amal\u00E8k yo te pran nan piyay yo a. Li sove de madanm li yo tou.",
    "David mennen tout pitit fi ak tout pitit gason mesye l\u0027 yo tounen ansanm ak tout bagay moun Amal\u00E8k yo te pran nan piyay yo a. Pa t\u0027 manke anyen.",
    "L\u00E8fini, li pran tout bann mouton ak b\u00E8f yo tou. Mesye yo t\u0027ap pouse b\u00E8t yo devan, yo t\u0027ap di: -Men, tou sa David pran pou li nan batay la.",
    "David t\u0027ap tounen, li rive b\u00F2 desan (200) mesye li te kite b\u00F2 ravin Bez\u00F2 a paske yo te tw\u00F2 f\u00E8b pou ale av\u00E8 l\u0027. Yo mache vin kontre David ansanm ak l\u00F2t mesye l\u0027 yo. David mache al jwenn yo, li di yo b\u00E8l bonjou.",
    "Men, pami mesye ki t\u0027 ale av\u00E8k David yo, te gen k\u00E8k malveyan ak v\u00F2ryen ki t\u0027ap di: -Mesye sa yo pa t\u0027 ale av\u00E8k nou. Nou p\u0027ap ba yo anyen nan sa nou pran an. N\u0027ap annik renm\u00E8t yo madanm yo ak pitit yo pou y\u0027 al f\u00E8 wout yo.",
    "Men David di yo konsa: -Fr\u00E8 m\u0027 yo, nou pa ka f\u00E8 sa ak sa Sey\u00E8 a ban nou! Li pa kite anyen rive nou, li lage bann moun ki te vin piye nou yo nan men nou.",
    "Pesonn pa ka dak\u00F2 ak sa n\u0027ap di la a. Nou pral separe bay chak moun sa ki pou yo: sa ki te rete d\u00E8y\u00E8 nan kan an ap resevwa menm kantite ak sa ki te desann al goumen.",
    "Se konsa depi jou sa a, David f\u00E8 prensip sa a tounen yon lwa. Jouk j\u00F2di a y\u0027ap swiv menm prensip sa a toujou nan peyi Izray\u00E8l.",
    "L\u00E8 David tounen Ziklag, li pran nan bagay li te sezi nan men l\u00E8nmi yo, li voye bay zanmi l\u0027 yo ki te ch\u00E8f nan peyi Jida a, li di yo konsa: -Men kado mwen voye pou nou nan sa nou pran nan men l\u00E8nmi Sey\u00E8 yo.",
    "Li voye bay moun lavil Bet\u00E8l, bay moun lavil Rama nan z\u00F2n Neg\u00E8v la, bay moun lavil Yati,",
    "bay moun lavil Awoy\u00E8, bay moun lavil Sifm\u00F2t ak moun lavil Echtemoa,",
    "bay moun lavil Rakal ak moun ki rete nan lavil branch fanmi Jerakmey\u00E8l yo ak nan lavil moun Kayen yo,",
    "bay moun lavil Oma, moun lavil Borachan ak moun lavil Atak,",
    "bay moun lavil Ebwon, bay moun ki toupatou kote David ak mesye l\u0027 yo te pase."
  ],
  [
    "Moun Filisti yo leve yon s\u00E8l batay ak moun p\u00E8p Izray\u00E8l yo sou m\u00F2n Gilboa. Anpil nan moun p\u00E8p Izray\u00E8l yo te mouri, r\u00E8s yo te kouri met dey\u00F2.",
    "Moun Filisti yo rive sou Sayil ak pitit gason l\u0027 yo. Yo touye Jonatan, Abinadad ak Malchichwa fr\u00E8t.",
    "Batay la te mangonmen kote Sayil te ye a. Mesye ki t\u0027ap voye fl\u00E8ch nan banza yo te konmanse ap vize sou li. L\u00E8 li w\u00E8 sa, li pran tranble.",
    "Li rele gad ki t\u0027ap pote zam li yo, li di l\u0027 konsa: -Rale nepe ou, touye m\u0027 pou bann moun sa yo ki pa s\u00E8vi Bondye pa gen tan rive sou mwen pou se yo ki touye m\u0027, l\u00E8fini pou yo pase m\u0027 nan betiz. Men gad k\u00F2 a pa t\u0027 vle paske li te p\u00E8 anpil. L\u00E8 sa a, Sayil pran nepe a, li vire l\u0027 t\u00E8t anba, li lage k\u00F2 l\u0027 sou li.",
    "L\u00E8 gad k\u00F2 a w\u00E8 Sayil mouri, li f\u00E8 menm bagay la tou, li lage k\u00F2 l\u0027 sou nepe li a. Li mouri ansanm av\u00E8k Sayil.",
    "Se konsa, ni Sayil, ni twa pitit gason l\u0027 yo, ni gad k\u00F2 a te mouri. Jou sa a, tout mesye Sayil yo te mouri.",
    "L\u00E8 moun p\u00E8p Izray\u00E8l yo ki te rete l\u00F2t b\u00F2 Fon Jizrey\u00E8l la ak l\u00F2t b\u00F2 larivy\u00E8 Jouden w\u00E8 s\u00F2lda p\u00E8p Izray\u00E8l yo kouri m\u00E8t dey\u00F2 epi Sayil ak pitit gason l\u0027 yo mouri, yo leve kite lavil kote yo te rete yo, yo mete dey\u00F2 tou. Moun Filisti yo vini, yo pran lavil yo pou yo.",
    "Nan denmen apre batay la, moun Filisti yo tounen pou pran zam ki te sou kadav s\u00F2lda mouri yo, yo jwenn kadav Sayil ak kadav twa pitit gason l\u0027 yo kouche at\u00E8 sou m\u00F2n Gilboa a.",
    "Yo koupe t\u00E8t Sayil, yo pran tout zam li yo. L\u00E8fini, yo voye gaye bon nouv\u00E8l sa a nan tout peyi Filisti a, nan tanp zid\u00F2l yo ak nan z\u00F2r\u00E8y tout p\u00E8p la.",
    "Yo mete zam Sayil yo nan tanp Astate, zid\u00F2l yo a. Epi yo pran r\u00E8s k\u00F2 a, yo kloure l\u0027 sou miray lavil B\u00E8t Chean an.",
    "L\u00E8 moun lavil Jab\u00E8s yo, nan peyi Galarad, vin konnen sa moun Filisti yo te f\u00E8 Sayil,",
    "tout mesye ki te brave danje yo leve, yo mache tout lannwit jouk yo rive lavil B\u00E8t Chean, yo desann kadav Sayil la ak kadav pitit gason l\u0027 yo ki te kloure sou miray lavil la, yo tounen ak yo lavil Jab\u00E8s, kote yo boule yo.",
    "L\u00E8fini, yo pran zosman yo, yo antere yo anba pye tonmaren ki nan lavil Jab\u00E8s la. Apre sa, yo pase s\u00E8t jou san manje."
  ]
]