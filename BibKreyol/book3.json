[
  [
    "Premye jou dezy\u00E8m mwa nan dezy\u00E8m lanne depi moun p\u00E8p Izray\u00E8l yo te soti kite peyi Lejip la, antan yo te nan dez\u00E8 Sinayi a, Sey\u00E8 a pale ak Moyiz nan Tant Randevou a. Li di l\u0027 konsa:",
    "-Se pou ou menm ak Arawon, nou f\u00E8 yon resansman pou konte tout moun nan p\u00E8p Izray\u00E8l la, dapre fanmi yo, dapre branch fanmi yo. W\u0027a pran non tout gason, yonn apre l\u00F2t.",
    "N\u0027a konte tou sa ki gen ventan osinon ki pi gran, depi yo bon pou f\u00E8 lag\u00E8. N\u0027a f\u00E8 resansman an dapre jan lame a \u00F2ganize.",
    "N\u0027a pran yon ch\u00E8f nan chak branch fanmi, dapre zans\u00E8t yo, pou ede nou.",
    "Men non moun ki va ede nou nan resansman an: Nan branch fanmi Woubenn lan, se va Elizou, pitit gason Chedeyou.",
    "Nan branch fanmi Simeyon an, se va Cheloumy\u00E8l, pitit gason Sourichadayi.",
    "Nan branch fanmi Jida a, se va Nakchon, pitit gason Aminadab.",
    "Nan branch fanmi Isaka a, se va Netan\u00E8l, pitit gason Swa.",
    "Nan branch fanmi Zabilon an, se va Eliyab, pitit gason Elon.",
    "Nan branch fanmi Efrayim, premye pitit gason Joz\u00E8f la, se va Elichama, pitit gason Amiyoud. Nan branch fanmi Manase, dezy\u00E8m pitit gason Joz\u00E8f la, se va Gamliy\u00E8l, pitit gason Pedachou.",
    "Nan branch fanmi Benjamen an, se va Abidan, pitit gason Gideyoni.",
    "Nan branch fanmi Dann lan, se va Ayez\u00E8, pitit gason Amichadayi.",
    "Nan branch fanmi As\u00E8 a, se va Pagiy\u00E8l, pitit gason Okran.",
    "Nan branch fanmi Gad la, se va Elyasaf, pitit gason Dew\u00E8l.",
    "Nan branch fanmi Neftali a, se va Ayira, pitit gason Enan.",
    "Se moun sa yo yo te chwazi nan p\u00E8p la pou f\u00E8 travay la. Se yo ki te ch\u00E8f lakay yo, ch\u00E8f branch fanmi zans\u00E8t yo.",
    "Moyiz ak Arawon pran douz mesye Bondye te nonmen yo,",
    "yo reyini tout p\u00E8p la, premye jou dezy\u00E8m mwa a. Yo pran non tout moun dapre fanmi yo, dapre branch fanmi zans\u00E8t yo. Yo konte tout gason, yonn apre l\u00F2t, tou sa ki gen ventan osinon ki pi gran,",
    "dapre l\u00F2d Sey\u00E8 a te bay Moyiz la. Se nan dez\u00E8 Sinayi a yo te f\u00E8 resansman tout p\u00E8p la.",
    "Se konsa yo konte tout gason nan branch fanmi Woubenn, premye pitit Jak\u00F2b la, tou sa ki gen ventan ak tou sa ki pi gran epi ki bon pou f\u00E8 lag\u00E8. Yo pran non yo yonn apre l\u00F2t, yo di pitit ki moun yo ye, dapre fanmi yo, dapre branch fanmi zans\u00E8t yo.",
    "Yo jwenn karannsimil senksan (46.500) gason pou branch fanmi Woubenn lan.",
    "Yo f\u00E8 menm bagay la tou pou tout l\u00F2t branch fanmi yo. Pou branch fanmi Simeyon an,",
    "yo jwenn senkantn\u00E8fmil twasan (59.300) gason.",
    "Pou branch fanmi Gad la,",
    "yo jwenn karannsenkmil sisansenkant (45.650) gason.",
    "Pou branch fanmi Jida a,",
    "yo jwenn swasannkat\u00F2zmil sisan (74.600) gason.",
    "Pou branch fanmi Isaka a,",
    "yo jwenn senkannkatmil katsan (54.400) gason.",
    "Pou branch fanmi Zabilon an,31 yo jwenn senkanns\u00E8tmil katsan (57.400) gason.",
    "Pou branch fanmi Efrayim, premye pitit gason Joz\u00E8f la,33 yo jwenn karantmil senksan (40.500) gason.",
    "Pou branch fanmi Manase, dezy\u00E8m pitit gason Joz\u00E8f la,35 yo jwenn tranndemil desan (32.200) gason.",
    "Pou branch fanmi Benjamen an,37 yo jwenn trannsenkmil katsan (35.400) gason.",
    "Pou branch fanmi Dann lan,39 yo jwenn swasanndemil s\u00E8tsan (62.700) gason.",
    "Pou branch fanmi As\u00E8 a,",
    "yo jwenn karanteyenmil senksan (41.500) gason.",
    "Pou branch fanmi Neftali a,",
    "yo jwenn senkanntwamil katsan (53.400) gason.",
    "Se non tout moun sa yo Moyiz ak Arawon te pran l\u00E8 sa a. Te gen douz ch\u00E8f, yonn pou chak branch fanmi p\u00E8p Izray\u00E8l la, ki t\u0027ap ede yo nan travay la.",
    "Pou tout branch fanmi yo ansanm,",
    "yo jwenn sisantwamil senksansenkant (603.550) gason.",
    "Men yo pa t\u0027 f\u00E8 resansman branch fanmi Levi a ansanm ak l\u00F2t branch fanmi yo,",
    "paske Sey\u00E8 a te di Moyiz konsa:",
    "-Ou pa bezwen f\u00E8 resansman branch fanmi Levi a. Ou pa bezwen konte moun fanmi Levi yo ansanm ak r\u00E8s moun p\u00E8p Izray\u00E8l yo.",
    "Men, w\u0027a mete moun fanmi Levi yo reskonsab Tant Randevou a ak tou sa ki ladan l\u0027 ansanm ak tou sa ki pou li. Se yo ki pou pote l\u0027 ansanm ak tou sa ki ladan l\u0027. Se yo ki pou s\u00E8vi ladan l\u0027 epi yo gen pou yo moute kay yo f\u00E8 wonn Tant Randevou a.",
    "L\u00E8 pou Tant Bondye a deplase, se moun fanmi Levi yo ki va demoute l\u0027. L\u00E8 yo rive kote pou yo rete a, se moun fanmi Levi yo ki va moute l\u0027 tou. Nenp\u00F2t l\u00F2t moun ki pa nan branch fanmi Levi a epi ki ta pwoche b\u00F2 tant lan, se pou yo touye l\u0027.",
    "L\u00F2t moun p\u00E8p Izray\u00E8l yo menm va moute tant yo apa, chak fanmi ansanm b\u00F2 lbany\u00E8 yo, dapre pozisyon yo nan lame a.",
    "Men, moun fanmi Levi yo va moute kay yo f\u00E8 wonn Tant Randevou a pou k\u00F2l\u00E8 Bondye pa tonbe sou p\u00E8p Izray\u00E8l la. Se yo menm tou ki la pou veye sou Tant Randevou a.",
    "Moun p\u00E8p Izray\u00E8l yo te f\u00E8 tou sa Sey\u00E8 a te bay Moyiz l\u00F2d f\u00E8 a. Se konsa yo te f\u00E8 l\u0027 vre."
  ],
  [
    "Sey\u00E8 a pale ak Moyiz ansanm ak Arawon, li di yo konsa:",
    "-L\u00E8 moun p\u00E8p Izray\u00E8l yo va rive yon kote pou yo rete, chak moun va moute tant yo toupre lbany\u00E8 yo, anba ti drapo branch fanmi zans\u00E8t yo. Y\u0027a moute tant yo devan ak sou kote Tant Randevou a, men pa tw\u00F2 pre l\u0027.",
    "Tout moun k\u0027ap mache anba lbany\u00E8 Jida a va moute kan yo sou b\u00F2 sol\u00E8y leve, chak divizyon apa. Se Nakchon, pitit gason Aninabad la, ki te ch\u00E8f fanmi Jida a.",
    "Dapre resansman an, te gen swasannkat\u00F2zmil sisan (74.600) gason nan divizyon sa a.",
    "Moun Isaka yo va moute kan yo sou menm b\u00F2 a, adwat moun Jida a yo. Se Netan\u00E8l, pitit gason Swa a, ki te ch\u00E8f fanmi yo a.",
    "Dapre resansman an, te gen senkannkatmil katsan (54.400) gason nan divizyon sa a.",
    "Moun Zabilon yo va moute kan yo sou menm b\u00F2 a tou, agoch moun Jida yo. Se Eliyab, pitit gason Elon an, ki te ch\u00E8f fanmi yo a.",
    "Dapre resansman an, te gen senkanns\u00E8tmil katsan (57.400) gason nan divizyon sa a.",
    "Konsa, anba lbany\u00E8 Jida a, te gen twa divizyon. Sa te f\u00E8 antou sankatrevensimil katsan (186,400) gason. Se toujou yo menm ki pou mache devan l\u00E8 y\u0027ap deplase.",
    "Tout moun k\u0027ap mache anba lbany\u00E8 Woubenn yo va moute kan yo sou b\u00F2 sid, chak divizyon apa. Se Elisou, pitit gason Chedeyou a, ki te ch\u00E8f fanmi Woubenn lan.",
    "Dapre resansman an, te gen karannsimil senksan (46.500) gason nan divizyon sa a.",
    "Moun Simeyon yo va moute kan yo sou menm b\u00F2 a, adwat moun Woubenn yo. Se Cheloumy\u00E8l, pitit gason Sourichadayi a, ki te ch\u00E8f fanmi yo a.",
    "Dapre resansman an, te gen senkann\u00E8fmil twasan (59.300) gason nan divizyon sa a.",
    "Moun Gad yo va rete sou menm b\u00F2 a, agoch moun Woubenn yo. Se Elyasaf, pitit gason Reouy\u00E8l la, ki te ch\u00E8f fanmi yo a.",
    "Dapre resansman an, te gen karannsenkmil sisan (45.600) gason nan divizyon sa a.",
    "Konsa, anba lbany\u00E8 Woubenn lan te gen twa divizyon. Sa te f\u00E8 antou sansenkanteyenmil katsansenkant (151.450) gason. Se toujou yo menm ki pou mache an dezy\u00E8m pozisyon l\u00E8 y\u0027ap deplase.",
    "L\u00E8 tout moun ap deplase, y\u0027a mache nan menm pozisyon yo mete yo l\u00E8 y\u0027ap moute kan yo, anba lbany\u00E8 yo: de divizyon devan, de divizyon d\u00E8y\u00E8 ak fanmi Levi yo nan mitan ap pote Tant Randevou a.",
    "Tout moun k\u0027ap mache anba lbany\u00E8 Efrayim lan va moute kan yo sou sol\u00E8y kouche, chak divizyon apa. Se Elichama, pitit gason Amiyoud la, ki te ch\u00E8f fanmi Efrayin lan.",
    "Dapre resansman an, te gen karantmil senksan (40.500) gason nan divizyon sa a.",
    "Moun Manase yo va moute kan yo sou menm b\u00F2 a, adwat moun Efrayim yo. Se Gamliy\u00E8l, pitit gason Pedachou a, ki te ch\u00E8f fanmi yo a.",
    "Dapre resansman an, te gen tranndemil desan (32.200) gason nan divizyon sa a.",
    "Moun Benjamen yo va moute kan yo sou menm b\u00F2 a tou, agoch moun Efrayim yo. Se Abidan, pitit gason Gideyoni a, ki te ch\u00E8f fanmi yo a.",
    "Dapre resansman an, te gen trannsenkmil katsan (35.400) gason nan divizyon sa a.",
    "Konsa, anba lbany\u00E8 Efrayim lan, te gen twa divizyon. Sa te f\u00E8 antou san witmil san (108.100) gason. Se toujou yo menm ki pou mache an twazy\u00E8m pozisyon l\u00E8 y\u0027ap deplase.",
    "Tout moun k\u0027ap mache anla lbany\u00E8 Dann lan va moute kan yo sou b\u00F2 n\u00F2, chak divizyon apa. Se Ayez\u00E8, pitit gason Amichadayi a, ki te ch\u00E8f fanmi Dann lan.",
    "Dapre resansman an, te gen swasanndemil s\u00E8tsan (62.700) gason nan divizyon sa a.",
    "Moun As\u00E8 yo va moute kan yo sou menm b\u00F2 a, adwat moun Dann yo. Se Pagiy\u00E8l, pitit gason Okran an, ki te ch\u00E8f fanmi yo a.",
    "Dapre resansman an, te gen karanteyenmil senksan (41.500) gason nan divizyon sa a.",
    "Moun Neftali yo va moute kan yo sou menm b\u00F2 a tou, agoch moun Efrayim yo. Se Ayira, pitit gason Enan an, ki te ch\u00E8f fanmi yo a.",
    "Dapre resansman an, te gen senkanntwamil katsan (53.400) gason nan divizyon sa a.",
    "Konsa, anba lbany\u00E8 Dann lan, te gen twa divizyon. Sa te f\u00E8 antou sansenkanns\u00E8tmil sisan (157.600) gason. Se toujou yo menm ki pou mache d\u00E8y\u00E8 n\u00E8t, chak divizyon anba drapo pa yo.",
    "Men kantite gason yo te jwenn nan p\u00E8p Izray\u00E8l la dapre branch fanmi zans\u00E8t yo. Dapre resansman yo te f\u00E8 a, divizyon pa divizyon, te gen sisantwamil senksansenkant (603.550) gason antou.",
    "Men yo pa t\u0027 konte moun branch fanmi Levi yo ansanm ak r\u00E8s moun p\u00E8p Izray\u00E8l yo, dapre l\u00F2d Sey\u00E8 a te bay Moyiz la.",
    "Moun p\u00E8p Izray\u00E8l yo te f\u00E8 tou sa Sey\u00E8 a te bay Moyiz l\u00F2d f\u00E8 a. Se konsa yo moute kan yo, chak divizyon apa, anba lbany\u00E8 pa yo. L\u00E8 y\u0027ap deplase, yo mache pa divizyon, chak moun ansanm ak branch fanmi zans\u00E8t yo."
  ],
  [
    "L\u00E8 nou remoute nan tan Sey\u00E8 a te pale ak Moyiz sou m\u00F2n Sinayi a, men moun ki te nan fanmi Arawon ak Moyiz.",
    "Men non pitit Arawon yo: se te Nadab, pi gran an. Apre li vin Abiyou, Eleaza ak Itama.",
    "Se yo menm Bondye te chwazi, li te ba yo pouvwa pou yo te s\u00E8vi l\u0027 pr\u00E8t.",
    "Men, Nabad ak Abiyou te mouri nan dez\u00E8 Sinayi a, l\u00E8 yo te ofri bay Sey\u00E8 a yon dife yo pa t\u0027 gen dwa ofri ba li. Yo pa te gen pitit. Konsa, se Eleaza ak Itama ki te s\u00E8vi pr\u00E8t ansanm ak Arawon, papa yo.",
    "Sey\u00E8 a pale ak Moyiz, li di l\u0027 konsa:",
    "-F\u00E8 moun fanmi Levi yo pwoche. Mete yo ansanm ak Arawon, pr\u00E8t la, pou yo ka ede l\u0027 nan travay l\u0027ap f\u00E8 a.",
    "Y\u0027a travay nan kay Bondye a, y\u0027a f\u00E8 tout kalite s\u00E8vis ki gen pou f\u00E8t pou Arawon ak pou p\u00E8p la devan Tant Randevou a.",
    "Yo va reskonsab tout bagay ki anndan Tant Randevou a. Y\u0027a f\u00E8 tout travay moun Izray\u00E8l yo ta gen pou yo f\u00E8 nan Tant Randevou a.",
    "W\u0027a mete yo sou kont Arawon ak pitit gason l\u0027 yo. Wi, nan tout moun p\u00E8p Izray\u00E8l yo, w\u0027a pran moun fanmi Levi yo, w\u0027a mete yo sou kont pr\u00E8t yo pou toutan.",
    "Men, w\u0027a bay Arawon ak pitit gason l\u0027 yo reskonsablite tout travay pr\u00E8t yo. Si yon l\u00F2t moun ki pa pr\u00E8t ta konprann pou li f\u00E8 travay pr\u00E8t yo, se pou yo touye l\u0027.",
    "Sey\u00E8 a pale ak Moyiz, li di l\u0027 ank\u00F2:",
    "-Gade non! Nan tout moun p\u00E8p Izray\u00E8l yo, mwen chwazi moun fanmi Levi yo. Mwen pran yo nan plas premye pitit gason moun p\u00E8p Izray\u00E8l yo. Se pou mwen yo ye.",
    "Paske, tout premye pitit gason yo se pou mwen yo ye. Depi jou mwen te touye tout premye pitit gason moun peyi Lejip yo, mwen te mete tout premye pitit gason moun p\u00E8p Izray\u00E8l yo apa pou mwen, ansanm ak tout premye ti mal b\u00E8t yo f\u00E8. Se pou mwen menm yo tout ye. Se mwen menm ki Sey\u00E8 a.",
    "Sey\u00E8 a pale ak Moyiz nan dez\u00E8 Sinayi a, li di l\u0027 konsa:",
    "-Ou pral f\u00E8 resansman tout moun Levi yo, dapre fanmi yo, dapre branch fanmi zans\u00E8t yo. W\u0027a konte tout gason depi sa ki gen yon mwa depi yo f\u00E8t jouk sa ki pi gran yo.",
    "Moyiz f\u00E8 resansman an dapre l\u00F2d Sey\u00E8 a te ba l\u0027 a. Li konte yo jan Sey\u00E8 a te di l\u0027 f\u00E8 l\u0027 la.",
    "Men non twa pitit gason Levi yo: Se te G\u00E8chon, Keyat ak Merari.",
    "Men non pitit G\u00E8chon yo ak tout fanmi yo: Se te Libni ak Chim\u00E8yi.",
    "Men non pitit Keyat yo ak tout fanmi yo: Se te Amram, Jizeya, Ebwon ak Ouzy\u00E8l.",
    "Men non pitit gason Merari yo ak tout fanmi yo: Se te Makli ak Mouchi. Men non fanmi moun Levi yo, dapre non zans\u00E8t yo.",
    "Te gen de fanmi nan branch G\u00E8chon an: Se te pitit Libni yo ak pitit Chimeyi yo. Se tout fanmi G\u00E8chon yo sa.",
    "L\u00E8 yo konte gason yo, depi sa ki te gen yon mwa depi yo f\u00E8t jouk sa ki pi gran yo, yo jwenn s\u00E8tmil senksan (7.500) gason.",
    "Fanmi sa yo te rete d\u00E8y\u00E8 kay Bondye a, sou b\u00F2 sol\u00E8y kouche.",
    "Se Elyasaf, pitit gason Lay\u00E8l la, ki te ch\u00E8f fanmi G\u00E8chon yo.",
    "Se yo ki te reskonsab kay Bondye a, ak de tant ki kouvri l\u0027 yo, rido ki nan p\u00F2t devan Tant Randevou a,",
    "rido pou galeri ki f\u00E8 wonn Tant Randevou a ak lot\u00E8l la, rido ki nan p\u00F2t devan galeri a ak tout k\u00F2d yo bezwen pou s\u00E8vi nan kay Bondye a.",
    "Te gen kat fanmi nan branch Keyat la: Se te pitit Amram yo, pitit Jizeya yo, pitit Ebwon yo ak pitit Ouzy\u00E8l yo. Se tout fanmi Keyat yo sa.",
    "L\u00E8 yo konte tout gason yo, depi sa ki gen yon mwa depi yo f\u00E8t jouk sa ki pi gran yo, yo jwenn witmil sisan (8.600) gason. Se yo ki te reskonsab kote ki apa n\u00E8t pou Sey\u00E8 a nan kay Bondye a.",
    "Fanmi sa yo te moute kan yo sou b\u00F2 sid kay Bondye a.",
    "Se Elizafan, pitit gason Ouzy\u00E8l la, ki te ch\u00E8f fanmi Keyat yo.",
    "Se yo ki te reskonsab Bwat Kontra a, tab la, gwo lanp s\u00E8t branch lan, lot\u00E8l yo ak tout bagay ki s\u00E8vi nan kote ki apa n\u00E8t pou Bondye a, rido yo ansanm ak tout bagay ki mache av\u00E8k rido yo.",
    "Se Eleaza, pitit gason Arawon, pr\u00E8t la, ki te ch\u00E8f tout ch\u00E8f fanmi Levi yo. Se li ki te kontwole travay moun ki te reskonsab kote ki apa n\u00E8t pou Sey\u00E8 a.",
    "Te gen de fanmi nan branch fanmi Merari a: se te pitit Makli yo ak pitit Mouchi yo. Se tout fanmi Merari yo sa.",
    "L\u00E8 yo konte tout gason yo, depi sa ki gen yon mwa depi yo f\u00E8t jouk sa ki pi gran yo, yo jwenn simil desan (6.200) gason.",
    "Se Zoury\u00E8l, pitit gason Abikayil la, ki te ch\u00E8f fanmi Merari yo. Yo te moute kan yo sou b\u00F2 n\u00F2 kay Bondye a.",
    "Se yo ki te reskonsab ankadreman pou soutni kay Bondye a, trav\u00E8s yo, poto yo, sip\u00F2 yo ak tout rido yo ansanm ak tout bagay ki s\u00E8vi ak yo.",
    "Yo te reskonsab poto, sip\u00F2, pik\u00E8t ak k\u00F2d pou soutni galeri yo tou.",
    "Moyiz, Arawon ak pitit gason l\u0027 yo te moute kay pa yo devan Tant Randevou a, sou b\u00F2 l\u00E8s. Se yo ki te reskonsab pou f\u00E8 s\u00E8vis nan kote ki apa n\u00E8t pou Bondye a pou p\u00E8p Izray\u00E8l la. Tout l\u00F2t moun ki ta konprann pou yo f\u00E8 travay pr\u00E8t yo, se pou yo touye yo.",
    "L\u00E8 Moyiz ak Arawon te f\u00E8 resansman moun fanmi Levi yo, chak fanmi apa, dapre l\u00F2d Sey\u00E8 a te bay yo a, yo jwenn antou venndemil (22.000) gason, depi sa ki te gen yon mwa depi yo te f\u00E8t jouk sa ki pi gran yo.",
    "Sey\u00E8 a di Moyiz konsa: -Pran non tout premye pitit gason moun p\u00E8p Izray\u00E8l yo, depi sa ki gen yon mwa depi yo f\u00E8t jouk sa ki pi gran yo. W\u0027a konte konbe ki genyen.",
    "Se mwen menm ki Sey\u00E8 a. W\u0027a pran moun fanmi Levi yo, w\u0027a mete yo apa pou mwen nan plas tout premye pitit gason moun p\u00E8p Izray\u00E8l yo. Konsa tou, w\u0027a pran tout b\u00E8t ki pou moun fanmi Levi yo, w\u0027a mete yo apa pou mwen nan plas premye ti mal b\u00E8t moun Izray\u00E8l yo va f\u00E8.",
    "Moyiz pran non tout premye pitit gason moun p\u00E8p Izray\u00E8l yo, dapre l\u00F2d Sey\u00E8 a te ba l\u0027 a.",
    "Li konte tout premye pitit gason yo, depi sa ki te gen yon mwa jouk sa ki pi gran yo. Li jwenn venndemil desanswasanntr\u00E8z (22.273).",
    "Apre sa, Sey\u00E8 a pale ak Moyiz, li di l\u0027 konsa:",
    "-Pran moun fanmi Levi yo, mete yo apa pou mwen nan plas premye pitit gason moun p\u00E8p Izray\u00E8l yo. Epi w\u0027a mete b\u00E8t moun Levi yo apa pou mwen tou nan plas premye ti mal b\u00E8t moun p\u00E8p Izray\u00E8l yo va f\u00E8. Konsa, tout moun Levi yo va pou mwen. Se mwen menm ki Sey\u00E8 a.",
    "Ou te jwenn te gen plis premye pitit gason nan p\u00E8p Izray\u00E8l la pase te gen moun Levi. Te gen desanswasanntr\u00E8z (273) an plis. Men sa pou yo peye pou sove lavi desansousanntr\u00E8z premye pitit gason sa yo.",
    "Pou yo chak, y\u0027a bay senk py\u00E8s ajan, dapre sist\u00E8m lajan yo s\u00E8vi nan kay Bondye a: vin gara pou yon py\u00E8s ajan.",
    "W\u0027a pran lajan yo peye pou sove lavi sa ki an plis yo, w\u0027a bay Arawon ak pitit gason l\u0027 yo.",
    "Se konsa, Moyiz pran lajan yo te peye pou sove lavi premye pitit gason ki te an plis sou kantite moun Levi yo.",
    "Li pran mil twasanswasannsenk (1.365) py\u00E8s lajan nan men premye pitit moun Izray\u00E8l yo, dapre sist\u00E8m lajan yo s\u00E8vi nan kote ki apa pou Bondye a.",
    "Apre sa, Moyiz pran tout lajan yo te peye pou sove lavi r\u00E8s premye pitit gason yo, dapre l\u00F2d Sey\u00E8 a te bay la, li bay Arawon ak pitit gason l\u0027 yo, jan Sey\u00E8 a te ba li l\u00F2d la."
  ],
  [
    "Sey\u00E8 a pale ak Moyiz ansanm ak Arawon, li di yo konsa:",
    "-F\u00E8 resansman tout pitit gason moun Keyat yo, nan branch fanmi Levi a, dapre fanmi yo, dapre branch fanmi zans\u00E8t yo.",
    "Pran non tout gason, depi sa ki gen trantan jouk sa ki gen senkantan, tou sa ki gen laj pou f\u00E8 travay ki gen pou f\u00E8t nan Tant Randevou a.",
    "Men travay pitit gason Keyat yo va f\u00E8 nan Tant Randevou a, kote yo mete apa n\u00E8t pou Sey\u00E8 a.",
    "L\u00E8 l\u00E8 a rive pou p\u00E8p la ranmase zaf\u00E8 yo pou yo deplase, Arawon ak pitit gason l\u0027 yo va antre nan kay Bondye a, y\u0027a desann rido ki devan Bwat Kontra a, y\u0027a kouvri bwat la ak li.",
    "Y\u0027a mete yon premye gwo nap an po bazann sou li, epi y\u0027a kouvri l\u0027 ak yon dezy\u00E8m nap an twal ble. Apre sa, y\u0027a pase manch pou pote bwat la nan gwo bag yo.",
    "Y\u0027a kouvri tab pou pen yo ofri bay Bondye a ak yon dra ble. Y\u0027a mete asy\u00E8t, tas, kafety\u00E8 ak b\u00F2l yo s\u00E8vi nan s\u00E8vis pou mwen yo sou li. Pen yo ofri bay Sey\u00E8 a va toujou rete sou li tou.",
    "Y\u0027a voye yon dra wouj sou li, y\u0027a kouvri tout ak yon nap f\u00E8t ak po bazann, epi y\u0027a pase manch pou pote tab la nan gwo bag yo.",
    "Y\u0027a pran yon dra tou ble, y\u0027a kouvri gwo lanp s\u00E8t branch lan ak tout ti lanp li yo, pens\u00E8t li yo, plat li yo ak veso pou lwil yo.",
    "Y\u0027a vlope yo ansanm nan yon nap an po bazann, epi y\u0027a mete l\u0027 sou yon branka pou pote l\u0027.",
    "Apre sa, y\u0027a mete yon dra ble sou lot\u00E8l an l\u00F2 a, y\u0027a kouvri l\u0027 n\u00E8t ak yon nap an po bazann, epi y\u0027a pase manch pou pote lot\u00E8l la nan bag yo.",
    "Y\u0027a pran tout bagay yo s\u00E8vi nan kote ki apa n\u00E8t pou Sey\u00E8 a, y\u0027a mete yo nan yon dra ble, y\u0027a vlope yo nan yon nap an po bazann, epi y\u0027a mete yo sou yon branka pou pote yo.",
    "Y\u0027a wete sann ki sou lot\u00E8l la, epi y\u0027a kouvri lot\u00E8l la ak yon dra wouj.",
    "Y\u0027a pran tout bagay ki mache ak lot\u00E8l la: recho, p\u00E8l, fouch\u00E8t, plat pou resevwa sann, y\u0027a mete yo sou lot\u00E8l la. Apre sa, y\u0027a kouvri l\u0027 ak yon nap an po bazann, epi y\u0027a pase manch pou pote lot\u00E8l la.",
    "L\u00E8 l\u00E8 a va rive pou p\u00E8p la leve lamach, l\u00E8 Arawon ak pitit gason l\u0027 yo va fin kouvri tout m\u00E8b ki nan kote ki apa n\u00E8t pou Sey\u00E8 a, ansanm ak tout bagay ki mache ak yo a, se l\u00E8 sa a gason moun Keyat yo va vin pran m\u00E8b yo pou pote yo. Moun Keyat yo pa gen dwa manyen bagay yo mete apa n\u00E8t pou Sey\u00E8 a. Si yo f\u00E8 sa, y\u0027ap mouri. Se tout reskonsablite moun Keyat yo sa, l\u00E8 y\u0027ap deplase Tant Randevou a.",
    "Eleaza, pitit gason Arawon, pr\u00E8t la, va reskonsab kontwole lwil lanp yo, lansan santi bon an, pen yo toujou ofri bay Sey\u00E8 a ak lwil pou mete moun apa a. Wi, l\u0027a kontwole tout kay Bondye a n\u00E8t ak tou sa ki ladan l\u0027, menm kote ki apa n\u00E8t pou Sey\u00E8 a ak bagay ki ladan l\u0027 yo.",
    "Sey\u00E8 a pale ak Moyiz ansanm ak Arawon, li di yo konsa:",
    "-Pa kite anyen rive moun fanmi Keyat yo ki pou ta f\u00E8 yo dispar\u00E8t nan mitan moun Levi yo.",
    "Men sa pou nou f\u00E8 pou yo pa mouri, pou yo ka viv, l\u00E8 y\u0027ap pwoche b\u00F2 bagay ki apa n\u00E8t pou Sey\u00E8 a. Arawon ak pitit gason l\u0027 yo va antre anvan epi y\u0027a bay chak moun travay pa yo, y\u0027a di yo sa pou yo pote.",
    "Men, moun Keyat yo pa janm gen dwa antre al gade l\u00E8 y\u0027ap vlope bagay ki apa n\u00E8t pou Sey\u00E8 a. Si yo f\u00E8 sa, y\u0027ap mouri.",
    "Sey\u00E8 a pale ak Moyiz, li di l\u0027 konsa:",
    "-F\u00E8 resansman tout pitit gason moun G\u00E8chon yo tou, dapre fanmi yo, dapre branch fanmi zans\u00E8t yo.",
    "Pran non tout gason, depi sa ki gen trantan jouk sa ki gen senkantan, tou sa ki gen laj pou f\u00E8 travay ki gen pou f\u00E8t nan Tant Randevou a.",
    "Men travay moun G\u00E8chon yo, men sa pou yo pote:",
    "l\u00E8z twal ki s\u00E8vi pou moute kay Bondye a ansanm ak gwo tant ki kouvri kay Bondye a, kouv\u00E8ti f\u00E8t ak po bazann ki anwo tant lan, seri rido ki f\u00E8men p\u00F2t Tant Randevou a,",
    "rido galeri ki kouvri tant lan ak lot\u00E8l la n\u00E8t, rido ki f\u00E8men galeri a, k\u00F2d yo ak tout l\u00F2t bagay ki mache ak bagay sa yo. Se yo ki pou f\u00E8 tout travay ki gen rap\u00F2 ak bagay sa yo.",
    "Moun G\u00E8chon yo va travay sou l\u00F2d Arawon ak pitit gason l\u0027 yo. Y\u0027a f\u00E8 tout travay yo, y\u0027a pote tou sa yo gen pou yo pote. Y\u0027a reskonsab tou sa y\u0027ap pote a.",
    "Sa se tout reskonsablite moun G\u00E8chon yo nan travay ki gen pou f\u00E8t nan Tant Randevou a. Se Itama, pitit gason Arawon, pr\u00E8t la, ki va kontwole tou sa y\u0027ap f\u00E8.",
    "Sey\u00E8 a di Moyiz ank\u00F2: -W\u0027a f\u00E8 resansman tout pitit gason moun Merari yo, dapre fanmi yo, dapre branch fanmi zans\u00E8t yo.",
    "W\u0027a pran non tout gason, depi sa ki gen trantan jouk sa ki gen senkantan, tou sa ki gen laj pou f\u00E8 travay ki gen pou f\u00E8t nan Tant Randevou a.",
    "Se yo menm k\u0027ap reskonsab pote ankadreman, trav\u00E8s, poto ak sip\u00F2 kay Bondye yo,",
    "poto, sip\u00F2, pik\u00E8t ak k\u00F2d pou galeri ki f\u00E8 wonn tant lan, av\u00E8k tout bagay ki s\u00E8vi ak yo, ansanm ak tout zouti y\u0027ap bezwen pou f\u00E8 travay yo. Y\u0027a bay chak moun non bagay la reskonsab pou l\u0027 pote a.",
    "Se tout reskonsablite moun Merari yo sa nan travay yo gen pou f\u00E8 nan Tant Randevou a. Se Itama, pitit Arawon, pr\u00E8t la, ki va ba yo sa pou yo f\u00E8.",
    "Dapre l\u00F2d Sey\u00E8 a te bay la, Moyiz, Arawon ak ch\u00E8f p\u00E8p Izray\u00E8l yo te f\u00E8 resansman gason nan fanmi Keyat yo, dapre fanmi yo ak dapre branch fanmi zans\u00E8t yo.",
    "Yo pran non tout gason, depi sa ki gen trantan jouk sa ki gen senkantan, tou sa ki gen laj pou f\u00E8 pati gwoup moun k\u0027ap travay nan Tant Randevou a.",
    "Yo jwenn demil s\u00E8tsansenkant (2.750) gason antou nan37 tout fanmi Keyat yo. Se moun sa yo ki te la pou f\u00E8 travay ki gen pou f\u00E8t nan Tant Randevou a. Se yo menm Moyiz ak Arawon te konte dapre l\u00F2d Sey\u00E8 a te bay Moyiz la.",
    "Apre sa, yo f\u00E8 resansman gason nan fanmi G\u00E8chon yo, dapre fanmi yo ak dapre branch fanmi zans\u00E8t yo.",
    "Yo pran non tout gason, depi sa ki gen trantan jouk sa ki gen senkantan, tou sa ki gen laj pou f\u00E8 pati gwoup moun k\u0027ap travay nan Tant Randevou a.",
    "Yo jwenn demil sisantran (2.630) gason",
    "nan tout fanmi G\u00E8chon yo. Se moun sa yo ki te la pou f\u00E8 travay ki gen pou f\u00E8t nan Tant Randevou a. Se yo menm Moyiz ak Arawon te konte dapre l\u00F2d Sey\u00E8 a te bay Moyiz la.",
    "Apre sa, yo f\u00E8 resansman gason nan fanmi Merari yo, dapre fanmi yo ak dapre branch fanmi zans\u00E8t yo.",
    "Yo pran non tout gason, depi sa ki gen trantan jouk sa ki gen senkantan, tou sa ki gen laj pou f\u00E8 pati gwoup moun k\u0027ap travay nan Tant Randevou a.",
    "Yo jwenn twamil desan (3.200) gason",
    "nan tout fanmi Merari yo. Se moun sa yo ki te la pou f\u00E8 travay ki gen pou f\u00E8t nan Tant Randevou a. Se yo menm Moyiz ak Arawon te konte dapre l\u00F2d Sey\u00E8 a te bay Moyiz la.",
    "Se konsa Moyiz ak Arawon ak ch\u00E8f p\u00E8p Izray\u00E8l yo te f\u00E8 resansman branch fanmi Levi yo, dapre fanmi yo ak dapre branch fanmi zans\u00E8t yo.",
    "Yo te pran non tout gason, depi sa ki gen trantan jouk sa ki gen senkantan, tou sa ki gen laj pou f\u00E8 pati gwoup moun k\u0027ap travay nan Tant Randevou a, osinon k\u0027ap pote l\u0027 l\u00E8 y\u0027ap deplase.",
    "Yo jwenn antou witmil senksankatreven (8.580) gason.",
    "Se konsa, dapre l\u00F2d Sey\u00E8 a te bay Moyiz pou p\u00E8p la, yo pran non chak gason moun Levi yo ak travay pou yo f\u00E8 ak sa pou yo pote. Se Sey\u00E8 a menm ki te bay Moyiz l\u00F2d f\u00E8 resansman sa a."
  ],
  [
    "Sey\u00E8 a pale ak Moyiz, li di l\u0027 konsa:",
    "-Bay moun p\u00E8p Izray\u00E8l yo l\u00F2d pou yo mete dey\u00F2 nan kan kote yo rete a tout moun ki gen move maladi po, moun ki gen ekoulman, osinon moun ki pa nan kondisyon pou s\u00E8vi Bondye paske yo manyen kadav moun mouri.",
    "Wi, se pou nou mete tout moun ki pa nan kondisyon pou s\u00E8vi m\u0027 yo dey\u00F2 nan kan an, fanm kou gason, pou yo pa mete kan kote m\u0027ap viv nan mitan p\u00E8p mwen an nan kondisyon li pa ka s\u00E8vi m\u0027.",
    "Se konsa, moun p\u00E8p Izray\u00E8l yo f\u00E8 sa Sey\u00E8 a te di Moyiz la. Yo mete tout moun sa yo dey\u00F2 nan kan kote yo rete a.",
    "Sey\u00E8 a pale ak Moyiz, li di l\u0027 konsa:",
    "-Pale ak moun p\u00E8p Izray\u00E8l yo. L\u00E8 yon gason osinon yon fanm pa kenbe paw\u00F2l l\u0027 ak Sey\u00E8 a, l\u0027 al f\u00E8 yon bagay mal kont yon moun, l\u0027 ant\u00F2.",
    "Moun ki ant\u00F2 a va rekon\u00E8t devan tout moun li te f\u00E8 yon bagay mal, epi li va renm\u00E8t tout sa l\u0027 te pran an bay moun li te f\u00E8 t\u00F2 a plis vin pou san (20%) laval\u00E8.",
    "Men, si moun li te f\u00E8 t\u00F2 a mouri san li pa kite yon fanmi pre ki pou resevwa sa y\u0027ap renm\u00E8t l\u0027 a, y\u0027a pran sa l\u0027ap renm\u00E8t la, y\u0027a ofri l\u0027 bay Sey\u00E8 a pou pr\u00E8t yo. Apre sa, moun lan ap toujou gen pou l\u0027 ofri bay Bondye yon belye mouton pou repare sa l\u0027 te f\u00E8 ki mal la.",
    "Tout ofrann moun Izray\u00E8l yo mete apa pou Sey\u00E8 a va rete pou pr\u00E8t y\u0027 al jwenn pou f\u00E8 ofrann lan.",
    "Tout ofrann yon moun pote bay pr\u00E8t la va rete pou pr\u00E8t la. Tou sa yon moun pote renm\u00E8t va rete pou pr\u00E8t la tou.",
    "Sey\u00E8 a pale ak Moyiz, li di l\u0027 konsa:",
    "-Pale ak moun p\u00E8p Izray\u00E8l yo. W\u0027a di yo pou mwen: Sipoze madanm yon nonm lage k\u00F2 l\u0027 nan dez\u00F2d, epi l\u0027ap twonpe mari l\u0027,",
    "si li kouche ak yon l\u00F2t gason san mari l\u0027 pa konn sa, si li te kache k\u00F2 l\u0027 pandan li t\u0027ap f\u00E8 bagay ki mete l\u0027 nan kondisyon pou li pa ka f\u00E8 s\u00E8vis pou Bondye a, kif\u00E8 pa gen temwen ki pou pale kont li, ni yo pa t\u0027 kenbe l\u0027 nan men,",
    "osinon si yon mari vin sisp\u00E8k madanm li nan dez\u00F2d, kif\u00E8 madanm lan pa nan kondisyon pou l\u0027 f\u00E8 s\u00E8vis pou Bondye, kit madanm lan f\u00E8 l\u0027 vre, kit li pa f\u00E8 l\u0027,",
    "nonm lan va mennen madanm lan bay pr\u00E8t la, epi l\u0027a pote ofrann madanm lan gen pou f\u00E8 nan ka sa a: se va de liv farin l\u00F2j. Li p\u0027ap bezwen vide lwil sou li, ni li p\u0027ap bezwen mete lansan sou li, paske se yon ofrann l\u0027ap f\u00E8 paske li sisp\u00E8k kich\u00F2y, se yon ofrann l\u0027ap f\u00E8 pou l\u0027 ka konn verite a.",
    "Apre sa, pr\u00E8t la va f\u00E8 madanm lan pwoche vin kanpe devan lot\u00E8l Sey\u00E8 a.",
    "Pr\u00E8t la va pran ti gout dlo nan kiv\u00E8t la, l\u0027a mete l\u0027 nan yon veso f\u00E8t an f\u00E8, l\u0027a pran yon priz pousy\u00E8 t\u00E8 nan Tant Randevou a, l\u0027a mete l\u0027 nan dlo a.",
    "L\u00E8fini, l\u0027a f\u00E8 madanm lan kanpe devan lot\u00E8l Sey\u00E8 a, l\u0027a wete twal ki sou t\u00E8t madanm lan, epi l\u0027a mete ofrann farin lan nan de pla men l\u0027 yo. Pr\u00E8t la menm va kenbe nan men l\u0027 veso ki gen dlo anm\u00E8 a, dlo ki bay madichon an.",
    "Pr\u00E8t la va mande madanm lan pou li s\u00E8mante. L\u0027a di l\u0027 konsa: Si ou pa kouche av\u00E8k okenn l\u00F2t gason pase av\u00E8k mari ou, si ou pa lage k\u00F2 ou nan dez\u00F2d ki pou ta mete ou nan kondisyon pou ou pa ka f\u00E8 s\u00E8vis pou Bondye, ou m\u00E8t bw\u00E8 dlo anm\u00E8 sa a, dlo ki bay madichon an, anyen p\u0027ap rive ou.",
    "Men, si ou te lage k\u00F2 ou nan dez\u00F2d vre, si ou pa nan kondisyon pou ou f\u00E8 s\u00E8vis pou Bondye, paske ou te kouche ak yon gason ki pa mari ou,",
    "se pou Sey\u00E8 a f\u00E8 tout moun pran non ou pou bay madichon. Se pou l\u0027 f\u00E8 ou pa ka janm f\u00E8 pitit. Se pou vant ou anfle.",
    "Se pou dlo anm\u00E8 ki bay madichon an antre nan vant ou pou f\u00E8 l\u0027 anfle, pou l\u0027 f\u00E8 ou pa ka janm f\u00E8 pitit. Madanm lan va reponn: -Mwen dak\u00F2. Se pou Sey\u00E8 a f\u00E8 m\u0027 sa vre, si m\u0027 ant\u00F2!",
    "L\u00E8 sa a, pr\u00E8t la va ekri s\u00E8man an yon kote, epi l\u0027a lave kote li te ekri a ak dlo anm\u00E8 a pou efase sa l\u0027 te ekri a.",
    "Apre sa, l\u0027a f\u00E8 madanm lan bw\u00E8 dlo anm\u00E8 ki bay madichon an, pou dlo a pase nan k\u00F2 l\u0027 ba li gwo doul\u00E8 nan vant.",
    "Pr\u00E8t la va pran ofrann farin lan nan men madanm lan, l\u0027a balanse l\u0027 devan Sey\u00E8 a tankou yon ofrann, epi l\u0027a mete l\u0027 sou lot\u00E8l la.",
    "Apre sa, l\u0027a pran yon ponyen nan farin lan, l\u0027a ofri l\u0027 bay Bondye, l\u0027a boule l\u0027 sou lot\u00E8l la. Se konsa l\u0027a mete tout farin lan n\u00E8t apa pou Sey\u00E8 a. Apre sa, l\u0027a f\u00E8 fanm lan bw\u00E8 dlo a.",
    "Si fanm lan te ant\u00F2 vre, si li te twonpe mari l\u0027, dlo a va desann nan k\u00F2 l\u0027, l\u0027a ba li gwo doul\u00E8. Vant li va anfle, li p\u0027ap janm ka f\u00E8 pitit ank\u00F2, epi non l\u0027 va s\u00E8vi pou bay madichon.",
    "Men, si fanm lan inonsan, si li te nan kondisyon pou f\u00E8 s\u00E8vis Bondye, anyen p\u0027ap rive l\u0027, l\u0027ap toujou ka f\u00E8 pitit.",
    "Se regleman sa a pou yo swiv l\u00E8 yon fanm pran gason sou mari l\u0027, l\u00E8 li lage k\u00F2 l\u0027 nan dez\u00F2d pou l\u0027 f\u00E8 sa li pa t\u0027 dwe f\u00E8,",
    "osinon l\u00E8 yon nonm sisp\u00E8k madanm l\u0027 ap twonpe l\u0027. L\u0027a mennen madanm lan devan lot\u00E8l Sey\u00E8 a, epi pr\u00E8t la va f\u00E8 s\u00E8vis sa a pou madanm lan.",
    "Mari a p\u0027ap reskonsab anyen ki ka rive madanm lan. Men madanm lan, si l\u0027 ant\u00F2, va pote chay peche l\u0027 la."
  ],
  [
    "Sey\u00E8 a pale ak Moyiz, li di l\u0027 konsa:",
    "-Pale ak moun p\u00E8p Izray\u00E8l yo, w\u0027a di yo: L\u00E8 yon gason osinon yon fanm f\u00E8 yon ve espesyal, ve nazareyen yo, pou li viv apa n\u00E8t pou Sey\u00E8 a,",
    "se pou l\u0027 rete san li pa bw\u00E8 diven ni okenn bweson ki gen alk\u00F2l ladan l\u0027. Ni li p\u0027ap bw\u00E8 vin\u00E8g ki f\u00E8t ak diven ni okenn l\u00F2t bweson f\u00E8mante, ni li p\u0027ap bw\u00E8 ji rezen. Ata rezen fre osinon rezen ch\u00E8ch li p\u0027ap ka manje.",
    "Pandan tout tan l\u0027ap viv apa pou Bondye tankou yon nazareyen an, li pa gen dwa manje anyen ki soti nan pye rezen, pa menm grenn rezen an ak po a.",
    "Pandan tout tan li f\u00E8 ve pou l\u0027 viv apa pou Bondye tankou yon nazareyen an, li pa gen dwa koupe cheve nan t\u00E8t li, ni f\u00E8 labab. Se pou l\u0027 kenbe ve a pandan tout tan l\u0027ap viv apa n\u00E8t pou Bondye a, jouk l\u00E8 tan ve a bout. Se pou l\u0027 kite cheve nan t\u00E8t li pouse byen long san li pa janm koupe yo.",
    "Pandan tout tan l\u0027ap viv apa pou Bondye a, piga li janm pwoche b\u00F2 yon kadav moun mouri,",
    "pa menm kadav papa l\u0027, osinon kadav manman l\u0027, kadav fr\u00E8 l\u0027, osinon kadav s\u00E8 li. Li pa f\u00E8t pou li pwoche b\u00F2 kadav moun mouri pou li pa mete t\u00E8t li nan kondisyon pou l\u0027 pa ka s\u00E8vi Bondye, paske av\u00E8k cheve ki nan t\u00E8t l\u0027 a, sa vle di l\u0027ap viv apa n\u00E8t pou Bondye.",
    "Pandan tout tan l\u0027ap viv apa pou Bondye a, se pou l\u0027 rete apa n\u00E8t pou Bondye.",
    "Si yon moun rete konsa, li tonbe li mouri devan yon nazareyen, devan yon moun ki t\u0027ap viv apa n\u00E8t pou Sey\u00E8 a san koupe cheve nan t\u00E8t li, nazareyen an ap twouve l\u0027 nan kondisyon pou l\u0027 pa ka s\u00E8vi Bondye ank\u00F2. Se pou l\u0027 tann s\u00E8t jou anvan l\u0027a nan kondisyon pou l\u0027 ka f\u00E8 s\u00E8vis Bondye ank\u00F2. Jou sa a, l\u0027a koupe tout cheve nan t\u00E8t li.",
    "Sou wity\u00E8m jou a, l\u0027a pran de toutr\u00E8l osinon de pijon, l\u0027a pote yo bay pr\u00E8t la devan p\u00F2t Tant Randevou a.",
    "Pr\u00E8t la va ofri yo bay Sey\u00E8 a, yonn pou repare sa li te f\u00E8 ki mal la, l\u00F2t la pou yo boule sou lot\u00E8l la. Se konsa l\u0027a ofri b\u00E8t pou yo touye pou peche moun lan f\u00E8 a ak\u00F2z kontak li te gen av\u00E8k kadav moun mouri a.",
    "Nonm lan va ref\u00E8 ve li te f\u00E8 pou l\u0027 viv apa n\u00E8t pou Bondye a. Tou sa li te f\u00E8 anvan an pa vo anyen ank\u00F2, paske ve li te f\u00E8 a gate. Epi l\u0027a pote yon ti mouton ki poko gen ennan pou yo ofri pou repare sa li te f\u00E8 ki mal la.",
    "Men s\u00E8vis yon nazareyen va f\u00E8 l\u00E8 tan pou l\u0027 kenbe ve l\u0027 te f\u00E8 a bout. Y\u0027a mennen l\u0027 devan p\u00F2t Tant Randevou a.",
    "L\u0027a ofri twa b\u00E8t ki san okenn enfimite bay Sey\u00E8 a: yon ti belye mouton ki poko gen ennan, yon ti fenm\u00E8l mouton ki poko gen ennan ak yon gwo belye mouton. Ti belye mouton an va s\u00E8vi ofrann pou boule n\u00E8t pou Sey\u00E8 a, ti fenm\u00E8l mouton va s\u00E8vi ofrann pou wete peche, ak gwo belye mouton an va s\u00E8vi ofrann pou di Bondye m\u00E8si.",
    "L\u0027a ofri tou yon panyen pen san ledven: pen gwo mit f\u00E8t av\u00E8k farin frans melanje ak lwil oliv ak ti pen plat ak lwil pase sou yo, ansanm ak ofrann grenn jaden ak ofrann diven ki mache ak yo.",
    "Pr\u00E8t la va ofri yo pou li devan lot\u00E8l Sey\u00E8 a. L\u0027a f\u00E8 s\u00E8vis pou repare sa moun lan te f\u00E8 ki mal la, epi l\u0027a boule ofrann l\u0027 a nan dife.",
    "L\u0027a touye belye mouton an, l\u0027a ofri l\u0027 pou di Bondye m\u00E8si ansanm ak panyen pen san ledven an. L\u00E8fini, l\u0027a f\u00E8 ofrann grenn jaden ak ofrann diven ki mache ak yo a.",
    "L\u00E8 sa a, nazareyen an va koupe tout cheve nan t\u00E8t li devan p\u00F2t Tant Randevou a, l\u0027a pran cheve yo, l\u0027a mete yo nan dife kote ofrann pou di Bondye m\u00E8si a ap boule.",
    "Apre nazareyen an fin f\u00E8 sa, pr\u00E8t la va pran jigo mouton yo te kwit la, yon pen gwo mit ak yon ti pen plat nan panyen an, l\u0027a mete tou sa nan pla men nazareyen an.",
    "L\u00E8fini, pr\u00E8t la va balanse yo tankou yon ofrann devan Sey\u00E8 a: p\u00F2syon sa yo va yon bagay yo mete apa pou Bondye, y\u0027a rete pou pr\u00E8t la anplis vyann pwatrin lan ak jigo ki te pou li deja a. Apre sa, nazareyen an gen dwa bw\u00E8 diven.",
    "Se tout regleman yo sa pou moun ki f\u00E8 ve nazareyen yo swiv. Y\u0027a f\u00E8 ofrann yo bay Sey\u00E8 a dapre ve yo te f\u00E8 pou yo viv apa n\u00E8t pou Sey\u00E8 a. Men, si yon moun pwom\u00E8t pou li ofri l\u00F2t bagay anplis sa yo mande l\u0027 la a, se pou l\u0027 f\u00E8 tou sa li te pwom\u00E8t pou l\u0027 f\u00E8 a.",
    "Sey\u00E8 a di Moyiz konsa:",
    "-Pale ak Arawon ansanm ak pitit gason l\u0027 yo. W\u0027a di yo men sa pou nou di l\u00E8 n\u0027ap beni p\u00E8p Izray\u00E8l la:",
    "Se pou Sey\u00E8 a beni nou, se pou l\u0027 pran swen nou.",
    "Se pou Sey\u00E8 a f\u00E8 nou santi li la av\u00E8k nou, se pou l\u0027 gen pitye pou nou.",
    "Se pou Sey\u00E8 a f\u00E8 nou w\u00E8 jan li renmen nou, se pou l\u0027 ban nou k\u00E8 poze.",
    "Se konsa y\u0027a nonmen non m\u0027, y\u0027a lapriy\u00E8 nan pye m\u0027 pou p\u00E8p Izray\u00E8l la, epi m\u0027a beni yo."
  ],
  [
    "Jou Moyiz te fin moute kay Bondye a, li vide lwil sou li pou mete l\u0027 apa pou Bondye, li f\u00E8 s\u00E8vis pou mete l\u0027 apa pou Bondye ansanm ak tout bagay ki mache av\u00E8 l\u0027 nan tant lan, lot\u00E8l la ak tout bagay ki s\u00E8vi sou lot\u00E8l la.",
    "Apre sa, ch\u00E8f fanmi moun Izray\u00E8l yo, ch\u00E8f douz branch fanmi p\u00E8p Izray\u00E8l la, vin pote ofrann yo. Se ch\u00E8f sa yo ki te reskonsab f\u00E8 resansman an.",
    "Men sa yo te ofri bay Sey\u00E8 a: sis kabwa ak douz towo b\u00E8f, ki vle di yon kabwa pou chak de ch\u00E8f ak yon b\u00E8f pou chak ch\u00E8f. Yo mennen yo devan kay Bondye a epi yo ofri yo bay Bondye.",
    "L\u00E8 sa a, Sey\u00E8 a di Moyiz konsa:",
    "-Ou m\u00E8t asepte kado sa yo nan men yo. W\u0027a s\u00E8vi ak yo nan travay ki gen pou f\u00E8t nan Tant Randevou a. W\u0027a bay moun fanmi Levi yo kabwa yo, dapre travay ki sou kont yo.",
    "Se konsa, Moyiz pran kabwa yo ak b\u00E8f yo, li bay moun Levi yo.",
    "Li bay moun fanmi G\u00E8chon yo de kabwa ak kat b\u00E8f, dapre travay li konnen ki sou kont yo.",
    "Li bay moun fanmi Merari yo kat kabwa ak wit b\u00E8f, dapre travay li konnen ki sou kont yo, travay pou yo f\u00E8 sou l\u00F2d Itama, pitit Arawon, pr\u00E8t la.",
    "Men li pa bay noun Keyat yo anyen, paske se sou zep\u00F2l yo pou yo pote tout bagay ki nan kote ki apa n\u00E8t pou Bondye a.",
    "Ch\u00E8f yo te f\u00E8 l\u00F2t ofrann pou lot\u00E8l la, jou yo t\u0027ap vide lwil sou li pou mete l\u0027 apa pou s\u00E8vis Bondye a. Yo mete ofrann yo devan lot\u00E8l la.",
    "Sey\u00E8 a di Moyiz konsa: -Ch\u00E8f yo va pote ofrann yo pou s\u00E8vis y\u0027ap f\u00E8 pou mete lot\u00E8l la apa pou mwen. Y\u0027a vini yonn apre l\u00F2t, yonn chak jou.",
    "Ch\u00E8f yo vini vre, yo f\u00E8 ofrann yo yonn apre l\u00F2t. Premye jou a, se te tou pa Nakchon, pitit gason Aminadab la, ch\u00E8f branch fanmi Jida a.",
    "Men sa li te ofri: yon b\u00F2l an ajan ki peze twa liv enka, yon plat an ajan ki peze yon liv twaka, dapre sist\u00E8m yo s\u00E8vi nan tanp lan. Ni b\u00F2l la ni plat la te plen farin frans melanje ak lwil ki te s\u00E8vi pou ofrann grenn jaden yo.",
    "Li te ofri tou yon kiy\u00E8 an l\u00F2, ki peze yon ka liv, plen lansan,",
    "yon jenn ti towo b\u00E8f, yon belye mouton ak yon ti mouton ki poko gen ennan, tou sa pou yo boule n\u00E8t pou Sey\u00E8 a.",
    "Li te ofri ank\u00F2 yon bouk pou yo touye pou repare sa yo f\u00E8 ki mal,",
    "de towo, senk belye, senk bouk, senk ti mouton ki poko gen ennan pou ofrann pou di Bondye m\u00E8si. Se ofrann sa a Nakchon, pitit gason Anminadab la, te ofri bay Sey\u00E8 a.",
    "Dezy\u00E8m jou a, se te tou pa Netan\u00E8l, pitit gason Zwa a, ch\u00E8f branch fanmi Isaka a.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Twazy\u00E8m jou a, se te tou pa Eliyab, pitit gason Elon an, ch\u00E8f branch fanmi Zabilon an.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Katriy\u00E8m jou a, se te pou pa Elizou, pitit gason Chedeyou a, ch\u00E8f branch fanmi Woubenn lan.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Senky\u00E8m jou a, se te tou pa Cheloumy\u00E8l, pitit gason Sourichadayi a, ch\u00E8f branch fanmi Simeyon an.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Sizy\u00E8m jou a, se te tou pa Elyasaf, pitit gason Dew\u00E8l la, ch\u00E8f branch fanmi Gad la.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Sety\u00E8m jou a, se te tou pa Elichama, pitit gason Amiyoud la, ch\u00E8f branch fanmi Efrayim lan.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Uity\u00E8m jou a, se te tou pa Gamliy\u00E8l, pitit gason Pedachou a, ch\u00E8f branch fanmi Manase a.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Nevy\u00E8m jou a, se te tou pa Abidan, pitit gason Gideyoni an, ch\u00E8f branch fanmi Benjamen an.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Dizy\u00E8m jou a, se te tou pa Ayez\u00E8, pitit gason Amichadayi a, ch\u00E8f branch fanmi Dann lan.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Onzy\u00E8m jou a, se te tou pa Pagiy\u00E8l, pitit gason Okran an, ch\u00E8f branch fanmi As\u00E8 a.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Douzy\u00E8m jou a, se te tou pa Ayira, pitit gason Enan an, ch\u00E8f branch fanmi Neftali a.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Li ofri menm bagay ak Nakchon.",
    "Men ofrann tout ch\u00E8f yo te pote pou lot\u00E8l la, jou yo t\u0027ap vide lwil sou li pou mete l\u0027 apa pou s\u00E8vis Bondye a: douz b\u00F2l an ajan, douz plat an ajan, douz kiy\u00E8 an l\u00F2.",
    "Chak b\u00F2l an ajan te peze twa liv enka, chak plat an ajan te peze yon liv twaka. Sa te f\u00E8 antou swasant liv ajan, dapre sist\u00E8m yo s\u00E8vi nan tanp lan.",
    "Chak kiy\u00E8 an l\u00F2 pou lansan an te peze yon ka liv, dapre sist\u00E8m p\u00E8z yo s\u00E8vi nan kay Bondye a. Sa te f\u00E8 antou pou douz kiy\u00E8 yo twa liv l\u00F2.",
    "Men kantite b\u00E8t yo te ofri antou pou boule n\u00E8t pou Sey\u00E8 a ansanm ak ofrann grenn jaden ki mache ak yo: douz towo, douz belye, douz ti mouton ki poko gen ennan. Yo te bay douz bouk tou pou yo touye pou repare sa yo f\u00E8 ki mal.",
    "Men kantite b\u00E8t yo te ofri an total pou di Bondye m\u00E8si: vennkat jenn ti towo, swasant belye, swasant bouk ak swasant ti mouton ki poko gen ennan. Se ofrann sa a yo te f\u00E8 pou mete lot\u00E8l la apa n\u00E8t pou s\u00E8vis Sey\u00E8 a, apre yo te fin vide lwil sou li.",
    "Chak fwa Moyiz te antre nan Tant Randevou a pou l\u0027 pale ak Sey\u00E8 a, li te tande vwa Sey\u00E8 a ki t\u0027ap pale av\u00E8 l\u0027 anwo kouv\u00E8ti espesyal ki sou Bwat Kontra a, nan mitan de zanj cheriben yo."
  ],
  [
    "Sey\u00E8 a pale ak Moyiz, li di l\u0027 konsa:",
    "-Pale ak Arawon. W\u0027a di l\u0027 konsa: L\u00E8 l\u0027ap f\u00E8 moute s\u00E8t ti lanp yo sou pye gwo lanp s\u00E8t branch lan, ranje yo yon jan pou yo klere sou devan gwo lanp s\u00E8t branch lan.",
    "Arawon swiv l\u00F2d Sey\u00E8 a te bay Moyiz la: li f\u00E8 moute ti lanp yo pou yo ka klere sou devan gwo lanp s\u00E8t branch lan.",
    "Men ki jan gwo lanp lan te f\u00E8t: tout k\u00F2 a n\u00E8t te f\u00E8t ak pi bon l\u00F2 ki genyen. Yo te f\u00E8 depi pye gwo lanp lan jouk fl\u00E8 yo nan yon s\u00E8l gwo moso l\u00F2, dapre mod\u00E8l Sey\u00E8 a te f\u00E8 Moyiz w\u00E8 nan vizyon an.",
    "Sey\u00E8 a pale ak Mwiz, li di l\u0027 konsa:",
    "-Wete moun Levi yo nan mitan r\u00E8s p\u00E8p Izray\u00E8l la. Mete yo nan kondisyon pou yo ka f\u00E8 s\u00E8vis pou mwen.",
    "Men ki jan w\u0027a f\u00E8 l\u0027: W\u0027a pran nan dlo pou wete peche a, w\u0027a voye l\u0027 sou yo. Apre sa, y\u0027a koupe cheve ak pwal sou tout k\u00F2 yo n\u00E8t, epi y\u0027a lave rad ki sou yo. Se konsa y\u0027a nan kondisyon pou f\u00E8 s\u00E8vis pou mwen.",
    "Apre sa, moun Levi yo va pran yon jenn ti towo ansanm ak ofrann grenn jaden ki pou mache av\u00E8 l\u0027 la, ki vle di ti gout farin frans melanje ak lwil. Ou menm, w\u0027a pran yon dezy\u00E8m ti towo tou jenn pou ou touye pou repare sa yo f\u00E8 ki mal.",
    "Apre sa, w\u0027a f\u00E8 moun Levi yo pwoche d\u00E8van p\u00F2t Tant Randevou a, epi w\u0027a f\u00E8 tout moun p\u00E8p Izray\u00E8l yo sanble.",
    "Y\u0027a poze men yo sou t\u00E8t moun Levi yo.",
    "L\u00E8fini, Arawon va pran moun Levi yo, l\u0027a vire yo adwat, l\u0027a vire yo agoch devan mwen menm, Sey\u00E8 a, tankou yon ofrann espesyal moun p\u00E8p Izray\u00E8l yo ap f\u00E8 m\u0027 pou moun Levi yo ka f\u00E8 s\u00E8vis mwen.",
    "Apre sa, moun Levi yo va poze men yo sou t\u00E8t ti towo b\u00E8f yo, w\u0027a ofri yonn pou mande padon pou peche yo, w\u0027a ofri l\u00F2t la pou yo boule n\u00E8t pou mwen. Se konsa y\u0027a f\u00E8 s\u00E8vis pou mande m\u0027 gras pou moun Levi yo.",
    "Mete moun Levi yo apa tankou yon kado espesyal moun yo f\u00E8 m\u0027. Mete yo sou z\u00F2d Arawon ak pitit gason l\u0027 yo.",
    "W\u0027a wete moun Levi yo nan mitan r\u00E8s p\u00E8p Izray\u00E8l la, konsa moun Levi yo va pou mwen n\u00E8t ale.",
    "L\u00E8 w\u0027a fin mete moun Levi yo nan kondisyon pou f\u00E8 s\u00E8vis pou mwen, l\u00E8 w\u0027a fin vire yo adwat agoch devan m\u0027, tankou yon kado espesyal moun yo f\u00E8 m\u0027, y\u0027a gen dwa pwoche vin f\u00E8 travay yo nan Tant Randevou a.",
    "N\u0027a wete yo nan mitan r\u00E8s p\u00E8p Izray\u00E8l la, n\u0027a f\u00E8 m\u0027 kado yo n\u00E8t. Mwen va pran yo pou mwen nan plas tout premye pitit gason moun p\u00E8p Izray\u00E8l yo.",
    "Paske, tout premye pitit gason moun p\u00E8p Izray\u00E8l yo ak tout premye ti mal b\u00E8t yo f\u00E8 se pou mwen yo ye. Depi jou mwen te touye tout premye pitit moun peyi Lejip yo, wi depi jou sa a mwen mete premye pitit nou yo apa pou mwen.",
    "Koulye a, mwen pran moun Levi yo nan plas premye pitit moun p\u00E8p Izray\u00E8l yo.",
    "Mwen pran moun Levi yo tankou yon kado moun yo f\u00E8 m\u0027, mwen renm\u00E8t yo nan men Arawon ak pitit gason l\u0027 yo pou yo f\u00E8 travay moun Izray\u00E8l yo gen pou yo f\u00E8 nan Tant Randevou a, pou mande Bondye gras pou p\u00E8p la. Konsa, okenn mal\u00E8 p\u0027ap rive tonbe sou p\u00E8p la paske yo p\u0027ap janm bezwen pwoche tw\u00F2 pre kote ki apa n\u00E8t pou mwen nan tanp lan.",
    "Se konsa, Moyiz, Arawon ak tout p\u00E8p Izray\u00E8l la mete moun Levi yo apa n\u00E8t pou Sey\u00E8 a, jan li te bay Moyiz l\u00F2d la. Wi, yo te f\u00E8 tou sa pou yo te f\u00E8 pou moun Levi yo.",
    "Moun Levi yo f\u00E8 s\u00E8vis pou peye pou tou sa yo te f\u00E8 ki mal, yo lave rad ki sou yo. Arawon mete yo apa devan Sey\u00E8 a, li vire yo adwat agoch devan Sey\u00E8 a tankou yon kado espesyal pou Bondye, epi li f\u00E8 s\u00E8vis pou mande gras pou yo te ka nan kondisyon s\u00E8vi Bondye.",
    "Apre sa, moun Levi yo antre al f\u00E8 travay yo nan Tant Randevou a sou l\u00F2d Arawon ak pitit gason l\u0027 yo. Se konsa p\u00E8p la te f\u00E8 pou moun Levi yo tou sa Sey\u00E8 a te bay Moyiz l\u00F2d f\u00E8 a.",
    "Sey\u00E8 a pale ak Moyiz ank\u00F2, li di l\u0027 konsa:",
    "-Sa mwen pral di ou la a, se pou moun Levi yo: Depi yo rive laj vennsenkan y\u0027a f\u00E8 pati gwoup moun k\u0027ap travay nan Tant Randevou a.",
    "L\u00E8 y\u0027a gen senkantan, y\u0027a pran retr\u00E8t yo, yo p\u0027ap reskonsab okenn travay ank\u00F2 nan tant lan.",
    "Men, y\u0027a gen dwa ede moun Levi par\u00E8y yo nan nenp\u00F2t travay y\u0027ap f\u00E8 nan Tant Randevou a. Men yo menm pout\u00E8t pa yo, yo p\u0027ap reskonsab okenn travay ank\u00F2. Se konsa w\u0027a bay moun Levi yo travay pou yo f\u00E8."
  ],
  [
    "Nan premye mwa dezy\u00E8m lanne apre yo te soti kite peyi Lejip la, Sey\u00E8 a pale ak Moyiz nan dez\u00E8 Sinayi a, li di l\u0027 konsa:",
    "-Se pou tout moun p\u00E8p Izray\u00E8l yo fete f\u00E8t delivrans lan dat mwen te di yo fete l\u0027 la.",
    "Kat\u00F2zy\u00E8m jou premye mwa a, l\u00E8 sol\u00E8y fin kouche, n\u0027a fete f\u00E8t la dapre tout l\u00F2d ak regleman mwen te ban nou pou sa.",
    "Moyiz di p\u00E8p Izray\u00E8l la pou yo fete f\u00E8t delivrans lan.",
    "Epi yo fete f\u00E8t la nan asw\u00E8 kat\u00F2zy\u00E8m jou premye mwa a, nan dez\u00E8 Sinayi a. P\u00E8p la f\u00E8 tout bagay jan Sey\u00E8 a te bay Moyiz l\u00F2d f\u00E8 a.",
    "Men, vwala te gen k\u00E8k moun ki pa t\u0027 nan kondisyon pou f\u00E8 s\u00E8vis pou Bondye, paske yo te manyen kadav yon moun mouri. Yo pa t\u0027 kapab fete f\u00E8t delivrans lan jou sa a. Yo leve, y\u0027 al jwenn Moyiz ak Arawon.",
    "Yo di yo: -Nou pa nan kondisyon pou nou f\u00E8 s\u00E8vis pou Bondye, paske nou te manyen yon kadav moun mouri. Men, poukisa nou pa ta ka pote ofrann nou yo bay Sey\u00E8 a jou sa a, ansanm ak tout moun p\u00E8p Izray\u00E8l yo?",
    "Moyiz reponn yo: -Rete tann jouk Sey\u00E8 a va ban m\u0027 l\u00F2d sa pou m\u0027 di nou.",
    "Sey\u00E8 a pale ak Moyiz, li di l\u0027 konsa:",
    "-Pale ak moun p\u00E8p Izray\u00E8l yo, w\u0027a di yo pou mwen: L\u00E8 yonn nan nou, osinon yonn nan pitit pitit nou yo, twouve li pa ta nan kondisyon pou f\u00E8 s\u00E8vis pou Bondye, paske li te manyen kadav yon moun mouri, ou ank\u00F2 si li ta nan vwayaj byen lwen, l\u0027a toujou ka fete f\u00E8t Delivrans lan pou Bondye.",
    "Y\u0027a tann kat\u00F2zy\u00E8m jou dizy\u00E8m mwa a, l\u00E8 s\u00F2l\u00E8y fin kouche, pou yo f\u00E8 l\u0027. Y\u0027a manje manje Delivrans lan av\u00E8k pen san ledven yo epi ak f\u00E8y lanman.",
    "Yo p\u0027ap gen dwa kite anyen pou denmen maten, ni yo pa f\u00E8t pou yo kraze okenn zo b\u00E8t yo touye a. Y\u0027a f\u00E8 tout bagay dapre regleman mwen bay pou fete f\u00E8t Delivrans lan.",
    "Men, si yon moun ki nan kondisyon pou f\u00E8 s\u00E8vis pou mwen epi ki pa nan vwayaj ta rive pa fete f\u00E8t Delivrans lan, se pou yo mete l\u0027 dey\u00F2 n\u00E8t nan mitan fanmi l\u0027 yo, paske li pa t\u0027 ofri ofrann li bay Sey\u00E8 a dat pou l\u0027 te f\u00E8 l\u0027 la. Se pou l\u0027 peye pou sa l\u0027 f\u00E8 a.",
    "Si gen moun l\u00F2t nasyon k\u0027ap viv nan mitan nou, li menm tou se pou l\u0027 fete f\u00E8t Delivrans Sey\u00E8 a, dapre l\u00F2d ak regleman f\u00E8t la. Va gen yon s\u00E8l regleman pou tout moun, ni pou moun natif natal peyi a, ni pou moun l\u00F2t nasyon yo.",
    "Jou yo t\u0027ap moute Tant Randevou a, yon nwaj vini epi li kouvri tant kote Bwat Kontra a ye a. L\u00E8 asw\u00E8 rive, ou ta di yon gwo dife ki te par\u00E8t anwo tant lan jouk nan maten.",
    "Se konsa sa te toujou ye: lajounen nwaj la te kouvri l\u0027, lannwit li te klere tankou yon dife.",
    "Chak fwa nwaj la f\u00E8 yon leve anwo tant lan, la menm moun p\u00E8p Izray\u00E8l yo leve, epi yo pati. L\u00E8 li desann poze sou tant lan, yo rete, yo moute tant yo la.",
    "Konsa, se sou k\u00F2mandman Sey\u00E8 a yo te leve pati, e se sou k\u00F2mandman li tou yo te rete moute tant yo. Toutotan nwaj la te rete anwo tant lan, yo menm tou, yo te rete kote yo te ye a.",
    "Si nwaj la te rete anpil jou anwo tant lan san deplase, moun p\u00E8p Izray\u00E8l yo te swiv l\u00F2d Sey\u00E8 a, yo menm tou yo pa t\u0027 deplase.",
    "Gen de fwa nwaj la pa t\u0027 rete lontan anwo tant lan san deplase. Men, se te toujou konsa: se sou k\u00F2mandman Sey\u00E8 a yo te leve pati, se sou k\u00F2mandman li tou yo te rete moute tant yo.",
    "Gen de l\u00E8 nwaj la rete s\u00E8lman pou yon nwit anwo tant lan, depi asw\u00E8 jouk nan denmen maten. Leve nwaj la leve nan maten, yo menm tou yo leve, yo pati. Gen de fwa tou, li te rete yon jou yon nwit. Leve nwaj la leve, yo menm tou yo leve, yo pati.",
    "Toutotan nwaj la te rete la anwo tant lan san deplase, li te m\u00E8t de jou, yon mwa, yon lanne, yo menm tou, yo pa t\u0027 deplase. Men, leve nwaj la leve, yo leve, yo pati.",
    "Konsa, yo moute tant yo sou l\u00F2d Sey\u00E8 a, yo leve yo pati sou l\u00F2d Sey\u00E8 a: Yo te f\u00E8 tou sa Sey\u00E8 a te di Moyiz di yo f\u00E8."
  ],
  [
    "Sey\u00E8 a pale ak Moyiz, li di l\u0027 konsa:",
    "-F\u00E8 yo f\u00E8 de twonp\u00E8t an ajan pou ou. Y\u0027a pran yon gwo moso ajan, y\u0027a bat l\u0027 ak mato pou f\u00E8 chak twonp\u00E8t yo. W\u0027a s\u00E8vi ak yo pou av\u00E8ti moun yo l\u00E8 pou yo reyini ak l\u00E8 l\u00E8 a rive pou yo leve pati.",
    "Depi yo k\u00F2nen twonp\u00E8t yo ansanm, se pou tout moun kouri reyini b\u00F2 kote ou devan p\u00F2t Tant Randevou a.",
    "Si se yon s\u00E8l twonp\u00E8t yo k\u00F2nen, se tout ch\u00E8f branch fanmi yo ase ki va reyini b\u00F2 kote ou.",
    "L\u00E8 y\u0027a tande twonp\u00E8t yo k\u00F2nen yon premye fwa ansanm ak bri moun k\u0027ap rele, se va siyal pou branch fanmi ki rete b\u00F2 sol\u00E8y leve a leve pati.",
    "L\u00E8 y\u0027a tande twonp\u00E8t yo k\u00F2nen yon dezy\u00E8m fwa ansanm ak bri moun k\u0027ap rele yo, se va siyal pou branch fanmi ki rete b\u00F2 sid la leve pati.",
    "Men l\u00E8 y\u0027ap reyini tout moun yo, y\u0027a k\u00F2nen twonp\u00E8t yo s\u00E8lman, san pesonn pa bezwen rele.",
    "Se pr\u00E8t yo, pitit gason Arawon yo, ki pou k\u00F2nen twonp\u00E8t yo. Men regleman pou nou swiv tout tan tout tan, de pitit an pitit.",
    "L\u00E8 nan peyi a, nou pral f\u00E8 lag\u00E8 kont l\u00E8nmi ki vin atake nou, n\u0027a k\u00F2nen twonp\u00E8t yo epi n\u0027a pouse r\u00E8l pou bay siyal batay la. Mwen menm Sey\u00E8 a, Bondye nou an, m\u0027a vin ede nou, m\u0027a sove nou anba men l\u00E8nmi nou yo.",
    "Konsa tou, l\u00E8 k\u00E8 nou kontan, l\u00E8 n\u0027ap fete f\u00E8t yo, l\u00E8 premye jou chak mwa rive av\u00E8k lalin nouv\u00E8l lan, n\u0027a k\u00F2nen twonp\u00E8t yo tou pandan n\u0027ap f\u00E8 ofrann pou boule n\u00E8t pou Sey\u00E8 a ak ofrann pou di Bondye m\u00E8si. L\u00E8 sa a m\u0027a vin ede nou. Se mwen menm ki Sey\u00E8 a, Bondye nou an.",
    "Venty\u00E8m jou, dezy\u00E8m mwa nan dezy\u00E8m lanne depi p\u00E8p la te soti kite peyi Lejip, nwaj la rete, li leve anwo Tant Randevou a.",
    "Epi moun p\u00E8p Izray\u00E8l yo leve, yo pati, chak fanmi nan pozisyon yo te ba yo a. Yo kite dez\u00E8 Sinayi a. Apre yon tan, nwaj la rete nan dez\u00E8 Paran an.",
    "Se konsa yo konmanse vwayaje ank\u00F2 sou k\u00F2mandman Sey\u00E8 a, jan li te di Moyiz di yo sa pou l\u0027 a.",
    "Premye moun ki pati se moun k\u0027ap mache d\u00E8y\u00E8 lbany\u00E8 fanmi Jida a, chak divizyon apa. Alat\u00E8t divizyon branch fanmi Jida yo, se te Nakchon, pitit gason Aminadab la.",
    "Se Netan\u00E8l, pitit gason Swa a, ki te alat\u00E8t divizyon branch fanmi Isaka a.",
    "Epi se Eliyab, pitit gason Elon an, ki te alat\u00E8t divizyon branch fanmi Zabilon an.",
    "Apre sa, yo demoute tant lan, epi moun G\u00E8chon yo ak moun Merari yo ki la pou pote tant lan pati.",
    "Apre yo, moun k\u0027ap mache d\u00E8y\u00E8 lbany\u00E8 fanmi Woubenn lan vini, chak divizyon apa. Alat\u00E8t divizyon branch fanmi Woubenn lan, se te Elizou, pitit gason Chedeyou a.",
    "Se Cheloumy\u00E8l, pitit gason Sourichadayi a, ki te alat\u00E8t divizyon branch fanmi Simeyon an.",
    "Epi se Elyasaf, pitit gason Dew\u00E8l la, ki te alat\u00E8t branch fanmi Gad la.",
    "Apre yo, se te moun Keyat yo ki reskonsab pou pote tout bagay ki apa n\u00E8t pou Bondye yo. Tan pou yo rive kote yo pral rete a, tant lan va gen tan moute ank\u00F2 ap tann yo.",
    "Apre yo, moun k\u0027ap mache d\u00E8y\u00E8 lbany\u00E8 fanmi Efrayim lan vini, chak divizyon apa. Alat\u00E8t divizyon branch fanmi Efrayim lan, se Elichama, pitit gason Amiyou a, ki t\u0027ap mache.",
    "Se Gamaliy\u00E8l, pitit gason Pedachou a, ki te alat\u00E8t divizyon branch fanmi Manase a.",
    "Epi se Abidan, pitit gason Gideyoni an, ki te alat\u00E8t divizyon branch fanmi Benjamen an.",
    "Apre yo, moun k\u0027ap mache d\u00E8y\u00E8 lbany\u00E8 fanmi Dann lan vini, chak divizyon apa. Se yo k\u0027ap pwoteje tout p\u00E8p la pa d\u00E8y\u00E8 n\u00E8t. Alat\u00E8t divizyon branch fanmi Dann lan se Ayez\u00E8, pitit gason Amichadayi a, ki t\u0027ap mache.",
    "Se Pagiy\u00E8l, pitit gason Okran an, ki te alat\u00E8t divizyon branch fanmi As\u00E8 a.",
    "Epi se Ayira, pitit gason Enan an, ki te alat\u00E8t divizyon branch fanmi Neftali a.",
    "Men nan ki l\u00F2d moun p\u00E8p Izray\u00E8l yo t\u0027ap mache, chak divizyon nan pozisyon yo, l\u00E8 yo leve pou yo pati.",
    "Moyiz rele b\u00F2fr\u00E8 l\u0027 a, Obab, pitit gason Rag\u00E8l, moun peyi Madyan an, li di l\u0027 konsa: -Nou pral pati la a pou n\u0027 ale nan peyi Sey\u00E8 a te di l\u0027ap ban nou an. Sey\u00E8 a te pwom\u00E8t li t\u0027ap f\u00E8 anpil byen pou nou. Vini av\u00E8k nou non! N\u0027a pataje tout byen nou yo av\u00E8 ou.",
    "Obab reponn li: -Non. M\u0027ap tounen nan peyi m\u0027 al jwenn fanmi m\u0027.",
    "Moyiz di l\u0027 konsa: -Tanpri, pa kite nou pou kont nou. Se ou ki konnen d\u00E8nye kote nou ka moute tant nou yo nan dez\u00E8 a. W\u0027a s\u00E8vi nou gid.",
    "Si ou vini ak nou, w\u0027a gen pa ou nan tout byen Sey\u00E8 a ap ban nou.",
    "Se konsa, p\u00E8p la leve li pati, li kite m\u00F2n Sinayi a, m\u00F2n Sey\u00E8 a, yo mache twa jou. Epi Bwat Kontra Sey\u00E8 a pran devan yo tout pou chache yon kote pou yo moute tant yo.",
    "Chak fwa y\u0027ap kite yon kote pou yo ale yon l\u00F2t kote, nwaj Sey\u00E8 a te rete anl\u00E8 t\u00E8t yo nan sy\u00E8l la tout lajounen.",
    "Chak fwa Bwat Kontra a pati, Moyiz di: -Leve non, Sey\u00E8! Gaye l\u00E8nmi ou yo! F\u00E8 tout moun ki rayi ou yo kouri l\u00E8 ou par\u00E8t!",
    "L\u00E8 Bwat Kontra a kanpe, Moyiz di: -Tounen non, Sey\u00E8! Vin rete nan mitan tout lame moun p\u00E8p Izray\u00E8l yo!"
  ],
  [
    "P\u00E8p la te konmanse ap plenyen nan z\u00F2r\u00E8y Sey\u00E8 a jan zaf\u00E8 yo pa t\u0027 bon. L\u00E8 Sey\u00E8 a tande sa, li f\u00E8 yon s\u00E8l k\u00F2l\u00E8, li voye dife sou p\u00E8p la. Dife a pran nan mitan yo, li boule yon b\u00F2 nan kan an n\u00E8t.",
    "P\u00E8p la rele Moyiz vin delivre yo. Moyiz lapriy\u00E8 Sey\u00E8 a pou yo epi dife a sispann.",
    "Se konsa yo rele kote yo te ye a Tabera, paske se la dife Sey\u00E8 a te pran nan mitan yo a.",
    "Bann moun l\u00F2t nasyon ki te la nan mitan p\u00E8p Izray\u00E8l la te anvi manje vyann. P\u00E8p la menm te pran plenyen ank\u00F2, yo t\u0027ap di: -Ki moun k\u0027ap f\u00E8 nou jwenn vyann pou nou manje koulye a?",
    "Jan nou te konn manje pwason pou gremesi nan peyi Lejip! Nou chonje kalite bon ti konkonm, melon dlo, powo, zonyon, ak lay nou te konn manje!",
    "Men koulye a, se deperi n\u0027ap deperi. Nou pa gen anyen pou nou manje, anyen menm pase laman lan ki devan je nou tout tan!",
    "Laman lan te gen f\u00F2m grenn pitimi, li te blan epi ou ta di se gonm arabik.",
    "P\u00E8p la ale toupatou, li ranmase yo. Apre sa, oubyen li te pase yo nan moulen w\u00F2ch, oubyen li te pile yo nan pilon pou f\u00E8 farin. L\u00E8fini, yo kwit li nan chody\u00E8, yo f\u00E8 gato plat av\u00E8 l\u0027. Li te gen menm gou av\u00E8k pen ki f\u00E8t ak lwil oliv.",
    "Se lannwit laman lan te konn tonbe nan kan an, menm l\u00E8 ak lawouze.",
    "Moyiz te tande jan p\u00E8p la t\u0027ap plenyen, chak moun ak fanmi yo devan pap\u00F2t tant yo. Sey\u00E8 a te fache anpil sou moun yo. Sa te f\u00E8 Moyiz lapenn.",
    "L\u00E8 sa a, Moyiz di Sey\u00E8 a konsa: -Poukisa ou aji mal av\u00E8 m\u0027 konsa? Kisa m\u0027 f\u00E8 ki pa f\u00E8 ou plezi? Poukisa ou mete tout p\u00E8p sa a sou kont mwen?",
    "Eske se mwen ki papa yo? Eske se mwen ki manman yo? Poukisa w\u0027ap mande m\u0027 pou mwen pote yo sou lestonmak mwen tankou nouris k\u0027ap bay timoun tete, jouk yo rive nan peyi ou te pwom\u00E8t zans\u00E8t yo ou t\u0027ap ba yo a?",
    "Kote pou m\u0027 jwenn vyann pou m\u0027 bay tout moun sa yo? Y\u0027ap plede plenyen nan z\u00F2r\u00E8y mwen, y\u0027ap mande m\u0027 pou m\u0027 ba yo vyann pou yo manje.",
    "Mwen pa kapab reskonsab tout p\u00E8p sa a pou kont mwen. Chay la tw\u00F2 lou pou mwen.",
    "Si se konsa w\u0027ap aji av\u00E8 m\u0027, tanpri, f\u00E8 m\u0027 fav\u00E8 sa a: pito ou tou touye m\u0027 fin ak sa, pou m\u0027 pa w\u00E8 m\u0027ap pase tout mal\u00E8 sa a.",
    "Sey\u00E8 a di Moyiz konsa: -Sanble swasanndis nan ch\u00E8f fanmi p\u00E8p Izray\u00E8l la, moun ou konnen ki gen otorite sou p\u00E8p la, ki konn bout yo. Mennen yo nan Tant Randevou a. F\u00E8 yo rete kanpe la av\u00E8k ou.",
    "M\u0027ap desann epi m\u0027a pale av\u00E8 ou. M\u0027a pran ti gout nan lespri mwen te ba ou a, m\u0027a ba yo. Konsa, y\u0027a ede ou pote reskonsablite p\u00E8p la, ou p\u0027ap pote chay la pou kont ou ank\u00F2.",
    "W\u0027a di p\u00E8p la menm: Pran nwit la pou nou pare k\u00F2 nou pou nou ka f\u00E8 s\u00E8vis pou mwen denmen maten. Epi n\u0027a jwenn vyann pou nou manje. Sey\u00E8 a te tande jan nou t\u0027ap plenyen nan z\u00F2r\u00E8y li, jan nou t\u0027ap di nou ta renmen jwenn vyann pou nou manje. Nou te pi bon l\u00E8 nou te nan peyi Lejip. Koulye a, Sey\u00E8 a pral ban nou vyann. Se pou nou manje l\u0027 ban mwen.",
    "Se pa s\u00E8lman yon jou, ni de jou, ni senk jou, ni dis jou, ni vin jou n\u0027a jwenn vyann sa a pou nou manje.",
    "Se va pandan tout yon mwa. N\u0027a gen pou nou manje l\u0027 jouk l\u0027a soti nan twou nen nou, jouk n\u0027a rebite l\u0027, paske nou te vire do bay Bondye ki te la nan mitan nou an, nou t\u0027ap plenyen nan z\u00F2r\u00E8y li, nou t\u0027ap di nou pa t\u0027 dwe janm soti kite peyi Lejip.",
    "Moyiz di Sey\u00E8 a: -Se sisanmil (600.000) moun wi ki sou kont mwen. Epi ou di w\u0027ap ba yo vyann kont pou yo manje yon mwa.",
    "Kote pou yo jwenn kantite mouton ak b\u00E8f pou touye ki pou ta kont pou yo? Si yo ta ka ranmase tout pwason ki nan lanm\u00E8, ou kw\u00E8 li ta ase pou yo?",
    "Sey\u00E8 a di Moyiz: -Pa gen bagay mwen vle f\u00E8 mwen pa ka f\u00E8! Tal\u00E8 konsa w\u0027a w\u00E8 si sa m\u0027 di a p\u0027ap rive vre.",
    "Se konsa Moyiz soti, li di p\u00E8p la tou sa Sey\u00E8 a te di l\u0027. Li pran swasanndis nan ch\u00E8f fanmi p\u00E8p Izray\u00E8l la, li mete yo kanpe f\u00E8 wonn kay Bondye a.",
    "Sey\u00E8 a desann nan yon nwaj, li pale ak Moyiz ank\u00F2. Apre sa, li pran ti gout nan lespri li te bay Moyiz la, li bay swasanndis ch\u00E8f yo. L\u00E8 lespri a vin sou yo, yo tonbe pale tankou pwof\u00E8t yo sou tout kalite bagay. Apre sa, yo sispann.",
    "Te gen de nan ch\u00E8f fanmi yo te chwazi yo ki te rete nan kan an. Yo pa t\u0027 ale nan kay Bondye a. Yonn te rele Eldad, l\u00F2t la Medad. Lespri a te desann sou yo tou, yo t\u0027ap pale paw\u00F2l Bondye a byen f\u00F2 nan kan an.",
    "Yon jenn gason kouri al di Moyiz men Eldad ak Medad ap pale paw\u00F2l Bondye a byen f\u00F2 nan kan an.",
    "L\u00E8 sa a Jozye, pitit gason Noun lan, ki te adjwen Moyiz nan tou sa l\u0027 t\u0027ap f\u00E8 depi li te jenn tibway, pran lapaw\u00F2l, li pale ak Moyiz, li di l\u0027 konsa: -Msye Moyiz, f\u00E8 yo sispann non!",
    "Moyiz reponn li: -Kouman? Ou gen l\u00E8 w\u0027ap f\u00E8 jalouzi pou mwen? Pa pito Sey\u00E8 a te mete lespri l\u0027 sou tout p\u00E8p la pou yo te ka pale tankou pwof\u00E8t!",
    "Apre sa, Moyiz tounen nan kan an ansanm ak swasanndis ch\u00E8f fanmi yo.",
    "Apre sa, Sey\u00E8 a f\u00E8 yon s\u00E8l van soufle sot nan lanm\u00E8, li bwote yon bann z\u00F2tolan ki vin tonbe toupatou nan kan kote moun yo te rete a ak toutotou kan an. Yon moun ta gen dwa mache tout yon jounen nan nenp\u00F2t direksyon anvan pou l\u0027 ta kite kote z\u00F2tolan yo te tonbe a. Z\u00F2tolan yo te f\u00E8 pil rive twa pye wot\u00E8 sou t\u00E8 a.",
    "P\u00E8p la pase tout jounen an, tout nwit la, ak tout jounen denmen an ap ranmase z\u00F2tolan. Sa ki te ranmase pi piti a te ranmase dis barik pou t\u00E8t pa l\u0027. Yo blayi yo at\u00E8 toupatou nan kan an pou mete yo cheche.",
    "Yo te f\u00E8k konmanse manje vyann, l\u00E8 Sey\u00E8 a f\u00E8 k\u00F2l\u00E8 sou p\u00E8p la, li lage yon s\u00E8l epidemi sou yo pou pini yo.",
    "Yo rele kote sa a: Simity\u00E8 Grangou, paske se la yo te antere tout moun nan p\u00E8p la ki t\u0027ap plenyen pou vyann.",
    "Apre sa, p\u00E8p la kite Simity\u00E8 Grangou kote yo te ye a, yo pati pou Azew\u00F2t kote yo moute kay yo."
  ],
  [
    "Moyiz te marye ak yon fanm peyi Etiopi. Miryam ak Arawon t\u0027ap pale Moyiz mal sou sa.",
    "Yo t\u0027ap di konsa: -Eske se s\u00E8lman Moyiz Sey\u00E8 a te pran pou pale ak p\u00E8p la? Eske li pa konn pale ak nou pou p\u00E8p la tou? Sey\u00E8 a tande sa yo t\u0027ap di a.",
    "Men Moyiz se yon nonm ki pa t\u0027 grandiz\u00E8. pa t\u0027 gen pase l\u0027 sou lat\u00E8.",
    "Sey\u00E8 a rete konsa li pale ak Moyiz, Arawon ak Miryam, li di yo: -Nou twa sa yo, soti non. Ale nan Tant Randevou a. Yo twa a ale vre.",
    "Sey\u00E8 a desann nan yon gwo nwaj ki te gen f\u00F2m yon poto. Li kanpe nan pap\u00F2t tant lan, li rele Arawon ak Miryam ki pwoche vin jwenn li.",
    "Li di yo konsa: -Tande byen sa m\u0027ap di nou la a. L\u00E8 gen yon pwof\u00E8t nan mitan nou, se nan vizyon mwen f\u00E8 l\u0027 w\u00E8 mwen, se nan r\u00E8v mwen pale av\u00E8 l\u0027.",
    "Men, se pa menm bagay la ak Moyiz, s\u00E8vit\u00E8 m\u0027 lan. Li se s\u00E8l moun mwen f\u00E8 konfyans nan mitan tout p\u00E8p la.",
    "Mwen pale av\u00E8 l\u0027 akl\u00E8, mwen pa ba li parab\u00F2l. Mwen f\u00E8 l\u0027 w\u00E8 mwen. Ki jan nou f\u00E8 penm\u00E8t nou pale Moyiz, s\u00E8vit\u00E8 m\u0027 lan, mal?",
    "Sey\u00E8 a te f\u00E8 yon s\u00E8l fache sou yo, epi l\u0027 ale.",
    "Nwaj la leve anwo tant lan, l\u0027 ale. Menm l\u00E8 a, yon s\u00E8l maladi tonbe sou Miryam: tout po k\u00F2 l\u0027 vin blanch kou koton. Arawon gade Miryam, li w\u00E8 Miryam te kouvri ak bouton sou tout po li.",
    "Arawon di Moyiz konsa: -Tanpri, m\u00E8t mwen. Pa kite nou peye pou sa nou f\u00E8 a. T\u00E8t nou pa t\u0027 la!",
    "Tanpri, pa kite Miryam tounen tankou yon tibebe ki f\u00E8t tou mouri ak tout mwatye nan k\u00F2 l\u0027 manje.",
    "Se konsa, Moyiz rele nan pye Bondye, li di l\u0027 konsa: -Bondye, tanpri, geri l\u0027 non!",
    "Men, Sey\u00E8 a di Moyiz: -Si se te papa l\u0027 ki te krache nan figi l\u0027, li t\u0027ap blije pote wont la pandan s\u00E8t jou, pa vre? Enben, se pou yo f\u00E8men l\u0027 pou kont li pandan s\u00E8t jou yon kote andey\u00F2 limit kan an. Apre sa, y\u0027a kite l\u0027 tounen.",
    "Yo f\u00E8men Miryam pou kont li pandan s\u00E8t jou yon kote andey\u00F2 limit kan an. P\u00E8p la pa t\u0027 leve pati toutotan yo pa t\u0027 kite Miryam tounen nan kan an ank\u00F2.",
    "Apre sa, p\u00E8p la kite Azew\u00F2t kote yo te ye a, yo pati al moute tant yo nan dez\u00E8 Paran an."
  ],
  [
    "Sey\u00E8 a pale ak Moyiz, li di l\u0027 konsa:",
    "-Ou pral chwazi douz nan ch\u00E8f fanmi p\u00E8p Izray\u00E8l yo, yonn pou chak branch fanmi. Ou pral voye yo pou y\u0027 al w\u00E8 ki jan peyi Kanaran an ye, peyi m\u0027ap bay moun Izray\u00E8l yo.",
    "Dapre l\u00F2d Moyiz te resevwa nan men Sey\u00E8 a, li pran douz gason ki te ch\u00E8f fanmi nan p\u00E8p Izray\u00E8l la. Antan li te nan dez\u00E8 Paran an, li voye yo al rekon\u00E8t peyi a.",
    "Men non yo: Pou branch Woubenn lan, se te Chamwa, pitit gason Zakou a.",
    "Pou branch fanmi Simeyon an, se te Chafa, pitit gason Ori a.",
    "Pou branch fanmi Jida a, se te Kal\u00E8b, pitit gason Jefoune a.",
    "Pou branch fanmi Isaka a, se te Jigal, pitit gason Joz\u00E8f la.",
    "Pou branch fanmi Efrayim lan, se te Oze, pitit gason Noun lan.",
    "Pou branch fanmi Benjamen an, se te Palti, pitit gason Rafou a.",
    "Pou branch fanmi Zabilon an, se te Gadiy\u00E8l, pitit gason Sodi a.",
    "Pou branch fanmi Joz\u00E8f la, nan branch Manase a, se te Gadi, pitit gason Souzi a.",
    "Pou branch fanmi Dann lan, se te Amiy\u00E8l, pitit gason Jemali a.",
    "Pou branch fanmi As\u00E8 a, se te Setou, pitit gason Mikay\u00E8l la.",
    "Pou branch fanmi Neftali a, se te Nakbi, pitit gason Wopsi a.",
    "Pou branch fanmi Gad la, se te Geouy\u00E8l, pitit gason Maki a.",
    "Se te non douz mesye Moyiz te voye al rekon\u00E8t peyi Kanaran an. Moyiz te chanje non Oze, pitit gason Noun lan, li rele l\u0027 Jozye.",
    "L\u00E8 Moyiz voye yo ale nan peyi Kanaran an, li di yo: -Moute nan peyi a. N\u0027a pase pa Neg\u00E8v la, n\u0027a pran chemen m\u00F2n pou nou.",
    "Ale gade peyi a. Chache konnen ki jan li ye, ki kalite moun ki rete ladan l\u0027, konbe yo ye, ak ki f\u00F2s yo.",
    "Chache konnen si t\u00E8 a se yon bon t\u00E8 osinon yon move t\u00E8, si moun yo rete nan lavil ki gen ranpa pou pwoteje yo osinon nan kan anba tant twal.",
    "Chache konnen si peyi a rich osinon p\u00F2v, si gen anpil pyebwa sou t\u00E8 a ou si pa genyen. Nou pa bezwen p\u00E8 anyen. L\u00E8 n\u0027ap tounen, pote k\u00E8k nan fwi ki donnen laba a. Se te sezon rezen te konmanse ap mi.",
    "Se konsa mesye yo moute, y\u0027 al chache konnen tout bagay ki gen nan peyi a, depi dez\u00E8 Zin ki nan sid peyi a rive jouk Rey\u00F2b toupre pas Amat la, nan n\u00F2.",
    "Yo trav\u00E8se z\u00F2n Neg\u00E8v la, yo rive lavil Ebwon kote moun Ayiman yo, moun Chechayi yo ak moun Talmayi yo rete. Yo tout te f\u00E8 pati ras moun Anak yo. Ebwon sa a, se yon lavil ki te bati s\u00E8tan anvan yo te bati lavil Zoan nan peyi Lejip.",
    "Yo rive nan ravin Echk\u00F2l, yo koupe yon branch rezen ki te gen yon s\u00E8l gwo grap rezen nan li. Yo mete l\u0027 sou yon g\u00F2l pou de moun te ka pote l\u0027 sou zep\u00F2l yo, si t\u00E8lman li te lou. Yo pote grenad ak fig frans tou.",
    "Yo rele kote sa a Ravin Echk\u00F2l, pout\u00E8t gwo grap rezen moun p\u00E8p Izray\u00E8l yo te koupe la a.",
    "Apre karant jou, l\u00E8 yo fin vizite toupatou nan peyi a, yo tounen,",
    "yo vin jwenn Moyiz, Arawon ak tout moun p\u00E8p Izray\u00E8l yo Kad\u00E8s, nan dez\u00E8 Paran an. Yo detaye ba yo tou sa yo te w\u00E8, yo moutre yo fwi yo te pote yo.",
    "Yo di Moyiz konsa: -Nou vizite toupatou nan peyi ou te voye nou al chache konnen an. Se yon peyi ki rich anpil, kote l\u00E8t ak siwo my\u00E8l koule tankou dlo. Se vre wi. Gade fwi nou jwenn ladan l\u0027.",
    "Men, moun ki rete nan peyi a gwon\u00E8g anpil. Lavil yo gran, yo byen pwoteje. Sa ki pi r\u00E8d nou w\u00E8 yon kalite ras moun gwon\u00E8g b\u00E8l wot\u00E8.",
    "Moun Amal\u00E8k yo rete nan sid peyi a, nan z\u00F2n Neg\u00E8v la. Moun It yo, moun Jebis yo ak moun Amon yo rete nan m\u00F2n yo. Moun Kanaran yo rete b\u00F2 lanm\u00E8 Mediterane a ak b\u00F2 larivy\u00E8 Jouden an.",
    "Kal\u00E8b f\u00E8 moun yo sispann bougonnen sou do Moyiz, li di yo konsa: -Ann moute koulye a. Ann al pran peyi a pou nou. Pa gen anyen la a nou pa ka f\u00E8!",
    "Men mesye ki te moute ansanm ak Kal\u00E8b yo di konsa: -Non. Nou pa ka al atake moun sa yo. Yo pi f\u00F2 pase nou.",
    "Se konsa yo pran pale mal sou peyi yo te al vizite a devan p\u00E8p Izray\u00E8l la. Yo t\u0027ap di: -Peyi nou ta l\u0027 vizite a, peyi nou ta l\u0027 chache konnen an, se yon peyi ki pa menm bay kont manje pou moun k\u0027ap viv sou li yo. Epi, tout moun nou w\u00E8 la se moun ki wo anpil.",
    "Sa ki pi r\u00E8d, nou w\u00E8 yon kalite gwon\u00E8g b\u00E8l wot\u00E8, moun ras Anak yo. Devan moun sa yo se krebete nou ye, t\u00E8lman nou piti. Se konsa nou te santi nou devan yo."
  ],
  [
    "L\u00E8 sa a, p\u00E8p la pran rele byen f\u00F2, yo pase tout nwit la ap kriye san rete.",
    "Yo tout t\u0027ap bougonnen sou Moyiz ak Arawon. Yo vin di yo konsa: -Pito nou te mouri nan peyi Lejip osinon nan dez\u00E8 a!",
    "Poukisa Sey\u00E8 a mennen nou nan peyi sa a? Koulye a, yo pral touye nou nan lag\u00E8, yo pral pran madanm ak pitit nou yo f\u00E8 yo tounen esklav. Pa pito nou tounen nan peyi Lejip?",
    "Yonn t\u0027ap di l\u00F2t: -Ann chwazi yon l\u00F2t ch\u00E8f! Ann tounen nan peyi Lejip!",
    "L\u00E8 Moyiz ak Arawon w\u00E8 sa, yo tonbe fas at\u00E8 devan tout p\u00E8p la ki te sanble la a.",
    "L\u00E8 sa a, de nan mesye espyon yo, Jozye, pitit gason Noun lan, ak Kal\u00E8b, pitit gason Jefoune a, chire rad ki te sou yo sit\u00E8lman yo te fache.",
    "Epi yo di p\u00E8p la: -Peyi nou te al vizite a se yon bon bon peyi.",
    "Si Sey\u00E8 a vle f\u00E8 sa pou nou, l\u0027ap f\u00E8 nou antre nan peyi a, l\u0027ap ban nou li. Se yon peyi ki rich anpil, yon peyi kote l\u00E8t ak siwo my\u00E8l koule tankou dlo.",
    "S\u00E8lman, pa kenbe t\u00E8t ak Sey\u00E8 a! Nou pa bezwen p\u00E8 moun k\u0027ap viv nan peyi sa a. N\u0027ap manje yo tankou kann. Bondye ki t\u0027ap pwoteje yo a kouri mete dey\u00F2. Men Sey\u00E8 a kanpe la av\u00E8k nou. Nou pa bezwen p\u00E8 yo.",
    "L\u00E8 sa a, tout p\u00E8p la ranmase w\u00F2ch pou yo kalonnen Jozye ak Kal\u00E8b. Men, lamenm pouvwa Bondye a par\u00E8t anwo Tant Randevou a, li f\u00E8 tout p\u00E8p la w\u00E8 l\u0027.",
    "Sey\u00E8 a di Moyiz konsa: -Kil\u00E8 p\u00E8p sa a va sispann meprize mwen? Kil\u00E8 y\u0027a soti pou yo f\u00E8 m\u0027 konfyans? Gade tout b\u00E8l bagay mwen te f\u00E8 pou yo. Malgre sa, yo pa vle kw\u00E8 m\u0027 toujou!",
    "M\u0027ap voye yon s\u00E8l epidemi sou yo, m\u0027ap touye yo tout. M\u0027ap anpeche yo pran posesyon t\u00E8 ki pou yo a. Men ou menm, m\u0027ap f\u00E8 ou tounen yon nasyon k\u0027ap pi gwo, k\u0027ap pi f\u00F2 pase yo.",
    "Men, Moyiz di Sey\u00E8 a konsa: -Se ou menm ak f\u00F2s pony\u00E8t ou ki te f\u00E8 p\u00E8p Izray\u00E8l la soti kite peyi Lejip la.",
    "L\u00E8 moun p\u00E8yi Lejip yo va vin konnen sa ou pral f\u00E8 p\u00E8p la, y\u0027a rakonte l\u0027 bay moun ki rete nan peyi Kanaran yo. Yo menm tou, yo deja konnen se ou menm, Sey\u00E8, ki kanpe la nan mitan p\u00E8p la, se ou menm ki par\u00E8t akl\u00E8 devan je yo, se nwaj ou, Granm\u00E8t, ki rete anwo yo. Se ou menm ki t\u0027ap mache devan yo lajounen nan yon gwo nwaj ki te gen f\u00F2m yon poto, lannwit nan yon gwo flanm dife ki te gen f\u00F2m yon poto tou.",
    "Koulye a, si ou rete konsa ou touye tout p\u00E8p ou a, moun l\u00F2t nasyon yo ki te tande pale ki kalite moun ou ye, yo pral di",
    "se kapab ou pa t\u0027 kapab mennen p\u00E8p la nan peyi ou te f\u00E8 s\u00E8man w\u0027ap ba yo a kif\u00E8 ou touye yo nan dez\u00E8 a.",
    "Non. Sey\u00E8! Se koulye a pou ou f\u00E8 w\u00E8 gwo pouvwa ou la, jan ou te pwom\u00E8t l\u0027 a, l\u00E8 ou te di:",
    "Se mwen menm ki Sey\u00E8 a, mwen pa an k\u00F2l\u00E8 fasil, mwen p\u0027ap janm sispann renmen nou. M\u0027ap toujou padonnen sa nou f\u00E8 ki mal ak sa nou te dwe f\u00E8 nou pa f\u00E8. Men, mwen pa nan kase f\u00E8y kouvri sa ak pesonn. Si yon moun f\u00E8 yon bagay mal, m\u0027ap pini pitit li, pitit pitit li, ak pitit pitit pitit li yo pou sa li f\u00E8 a, jouk sou twazy\u00E8m ak katriy\u00E8m jenerasyon.",
    "Tanpri, jan ou gen bon k\u00E8 sa a, padonnen sa p\u00E8p la f\u00E8 ki mal la, menm jan ou te pran pasyans ak yo depi yo kite peyi Lejip jouk yo rive isit la.",
    "Sey\u00E8 a di: -M\u0027ap padonnen yo, jan ou mande m\u0027 lan.",
    "Men, menm jan ou w\u00E8 mwen vivan an, menm jan ou w\u00E8 pouvwa mwen toupatou sou lat\u00E8,",
    "okenn nan moun sa yo p\u0027ap rive viv lontan ase pou yo antre nan peyi a. Yo te w\u00E8 pouvwa mwen, yo te w\u00E8 tout b\u00E8l bagay mwen te f\u00E8 nan peyi Lejip ak nan dez\u00E8 a. Men anpil fwa deja, yo chache w\u00E8 jouk ki b\u00F2 mwen ye ak yo, yo pa janm vle koute m\u0027 l\u00E8 m\u0027 pale ak yo.",
    "Yo p\u0027ap menm w\u00E8 peyi mwen te s\u00E8mante mwen t\u0027ap bay zans\u00E8t yo a. Yo tout ki vire do ban mwen yo, yo yonn p\u0027ap w\u00E8 peyi a.",
    "Men, paske Kal\u00E8b, s\u00E8vit\u00E8 m\u0027 lan, pa aji tankou yo, li swiv mwen san gad d\u00E8y\u00E8, m\u0027ap f\u00E8 l\u0027 antre nan peyi li te al rekon\u00E8t la. Pitit pitit li yo va pran peyi a pou yo.",
    "Y\u0027a rete nan plenn kote moun Amal\u00E8k yo ak moun Kanaran yo rete koulye a. Denmen n\u0027ap f\u00E8 bak, n\u0027a tounen nan dez\u00E8 a ank\u00F2 nan direksyon Lanm\u00E8 Wouj la.",
    "Apre sa, Sey\u00E8 a pale ak Moyiz ansanm ak Arawon, li di yo konsa:",
    "-Kil\u00E8 bann moun mechan sa yo va sispann bougonnen sou do mwen konsa? Mwen bouke tande jan moun p\u00E8p Izray\u00E8l yo ap pale m\u0027 mal.",
    "Men sa pou ou di yo pou mwen: Se mwen menm menm, Sey\u00E8 a, ki di sa. Menm jan nou w\u00E8 m\u0027 vivan an, mwen f\u00E8 s\u00E8man sa nou te di k\u0027ap rive nou an, se li k\u0027ap rive nou vre.",
    "Y\u0027ap antere kadav nou tout nan dez\u00E8 a. Nou tout ki t\u0027ap bougonnen sou mwen yo, nou tout yo te konte l\u00E8 resansman an, nou tout ki gen ventan ak sa ki pi gran yo, nou yonn p\u0027ap antre nan peyi a.",
    "Dak\u00F2! Mwen te f\u00E8 s\u00E8man mwen t\u0027ap f\u00E8 nou al rete nan peyi a. Men, nou yonn p\u0027ap gen chans lan, esepte Kal\u00E8b, pitit gason Jefoune a, ak Jozye, pitit gason Noun lan.",
    "Nou te di pitit pitit nou yo pral tonbe anba men l\u00E8nmi nou yo. Men, se yo menm m\u0027ap f\u00E8 antre nan peyi nou menm nou refize al pran an.",
    "Men, nou menm y\u0027ap antere kadav nou yo isit nan dez\u00E8 a.",
    "Pitit nou yo pral moute desann nan tout dez\u00E8 a. Pandan karant lanne, y\u0027a peye pou vire nou te vire do ban mwen an, jouk nou tout n\u00E8t n\u0027a fin mouri nan dez\u00E8 a.",
    "Nou menm, n\u0027a peye konsekans peche nou an pandan karant lanne, yon lanne pou chak jou nan karant jou nou te pase ap vizite peyi a. L\u00E8 sa a, n\u0027a konnen sa sa vle di l\u00E8 m\u0027 vire do bay moun.",
    "Se mwen menm Sey\u00E8 a ki di sa: Mwen f\u00E8 s\u00E8man se konsa mwen pral aji ak bann moun sa yo ki mete t\u00E8t yo ansanm sou do m\u0027. Yo tout gen pou yo dispar\u00E8t nan dez\u00E8 sa a. Wi, se la menm yo tout ap mouri.",
    "Mesye Moyiz te voye al rekon\u00E8t peyi a te f\u00E8 tout p\u00E8p la ap bougonnen sou Moyiz av\u00E8k move rap\u00F2 yo te f\u00E8 sou peyi a, l\u00E8 yo te tounen an.",
    "Se konsa yon s\u00E8l maladi tonbe sou mesye sa yo ki te pale peyi a mal konsa. Yo tonbe, yo mouri fr\u00E8t devan Sey\u00E8 a.",
    "Nan douz mesye ki te al vizite peyi a, se de s\u00E8lman ki pa t\u0027 mouri: se te Jozye, pitit gason Noun lan, ak Kal\u00E8b, pitit gason Jefoune a.",
    "L\u00E8 Moyiz di moun p\u00E8p Izray\u00E8l yo tout paw\u00F2l sa yo, sa te f\u00E8 yo lapenn anpil.",
    "Nan denmen maten, byen b\u00F2n\u00E8, yo leve pou y\u0027 al janbe l\u00F2t b\u00F2 m\u00F2n yo pou yo antre nan peyi a. Yo t\u0027ap di: -Men nou! Nou pare pou n\u0027 ale kote Sey\u00E8 a di pou n\u0027 ale a. Nou rekon\u00E8t sa nou te f\u00E8 a mal.",
    "Men Moyiz di yo: -Pouki pou n\u0027ap dezobeyi l\u00F2d Sey\u00E8 a ank\u00F2? Sa p\u0027ap mache pou nou non, fwa sa a!",
    "Piga nou moute. Sey\u00E8 a vire do ban nou, nou pa bezwen ale f\u00E8 l\u00E8nmi nou yo bat nou pou gremesi.",
    "L\u00E8 n\u0027a rive devan moun Amal\u00E8k yo ak moun Kanaran yo, nou pral mouri nan batay la. Sey\u00E8 a p\u0027ap kanpe la av\u00E8k nou, paske nou te vire do ba li.",
    "P\u00E8p la f\u00E8 t\u00E8t di, yo moute moute yo sou m\u00F2n yo pou yo seye antre nan peyi a. Men, ni Bwat Kontra Sey\u00E8 a, ni Moyiz pa deplase kote yo te ye nan kan an.",
    "Se konsa moun Amal\u00E8k yo ak moun Kanaran yo ki te rete nan m\u00F2n yo desann, yo bat yo, yo kouri d\u00E8y\u00E8 yo jouk yon kote yo rele Oma."
  ],
  [
    "Sey\u00E8 a pale ak Moyiz ank\u00F2, li di l\u0027 konsa:",
    "-Pale ak moun p\u00E8p Izray\u00E8l yo, w\u0027a di yo pou mwen: L\u00E8 n\u0027a antre nan peyi mwen pral ban nou pou nou rete a,",
    "l\u00E8 n\u0027ap ofri yon towo b\u00E8f, osinon yon mouton, oswa yon kabrit pou yo boule n\u00E8t nan dife pou Sey\u00E8 a, tankou yon ofrann ki pou f\u00E8 Sey\u00E8 a plezi ak bon sant li, kit se paske nou te f\u00E8 yon ve, kit se paske nou menm nou te f\u00E8 lide f\u00E8 yon ofrann, osinon paske l\u00E8 f\u00E8t n\u0027ap fete pou mwen yo rive,",
    "wi, l\u00E8 n\u0027ap f\u00E8 ofrann konsa pou Sey\u00E8 a, n\u0027a f\u00E8 ofrann grenn ki donnen nan jaden pou mache ak yo tou: s\u00E8t ti mamit farin frans melanje av\u00E8k de bout\u00E8y ka plen lwil oliv.",
    "L\u00E8 n\u0027ap f\u00E8 ofrann pou yo boule n\u00E8t pou Sey\u00E8 a, n\u0027a ofri de bout\u00E8y ka plen diven pou chak ti mouton n\u0027ap ofri.",
    "L\u00E8 se yon belye mouton n\u0027ap ofri, se va kat\u00F2z ti mamit farin frans melanje av\u00E8k twa bout\u00E8y ka plen lwil oliv n\u0027a ofri pou ofrann grenn ki donnen nan jaden,",
    "ansanm ak twa bout\u00E8y ka diven. Ofrann sa yo, l\u00E8 yo boule nan dife, y\u0027a f\u00E8 Sey\u00E8 a plezi ak bon sant yo.",
    "L\u00E8 se yon jenn towo n\u0027ap ofri pou yo boule n\u00E8t nan dife osinon pou yo touye pou Sey\u00E8 a, kit se paske nou te f\u00E8 yon ve, kit se pou di Bondye m\u00E8si,",
    "se pou nou pote yon ofrann grenn ki donnen nan jaden tou: venteyen ti mamit farin frans melanje ak senk ti bout\u00E8y ka lwil oliv.",
    "L\u00E8fini, n\u0027a ofri kat bout\u00E8y ka diven av\u00E8k li. Ofrann sa a, l\u00E8 li boule nan dife, l\u0027a f\u00E8 Sey\u00E8 a plezi ak bon sant li.",
    "Se sa pou nou bay ansanm ak chak jenn towo, chak belye mouton osinon chak bouk kabrit n\u0027ap ofri.",
    "Pou chak b\u00E8t n\u0027ap ofri an plis, n\u0027a ofri kantite grenn jaden ki pou mache ak l\u0027 a.",
    "Se konsa chak moun natif natal peyi Izray\u00E8l la gen pou f\u00E8 l\u0027 l\u00E8 y\u0027ap ofri yon b\u00E8t pou boule n\u00E8t pou Sey\u00E8 a, yon ofrann ki pou f\u00E8 Sey\u00E8 a plezi ak bon sant li.",
    "L\u00E8 yon moun l\u00F2t nasyon k\u0027ap viv nan mitan nou pou yon ti tan, osinon pou tout tan, ap f\u00E8 yon ofrann bay Bondye, yon ofrann pou yo boule nan dife epi ki pou f\u00E8 Sey\u00E8 a plezi ak bon sant li, se pou l\u0027 swiv menm regleman ak nou.",
    "Nan peyi a, se va yon s\u00E8l regleman pou tout moun, ni pou nou menm ni pou moun l\u00F2t nasyon k\u0027ap viv nan mitan nou yo, yon s\u00E8l regleman pou tout tan, de pitit an pitit: Se va menm bagay la ni pou nou ni pou moun l\u00F2t nasyon yo devan Sey\u00E8 a.",
    "Se va yon s\u00E8l lwa, yon s\u00E8l regleman ni pou nou ni pou moun l\u00F2t nasyon k\u0027ap viv nan mitan nou yo.",
    "Apre sa Sey\u00E8 a pale ak Moyiz, li di l\u0027 konsa:",
    "-Pale ak moun p\u00E8p Izray\u00E8l yo. W\u0027a di yo pou mwen: L\u00E8 n\u0027a antre nan peyi kote mwen pral mennen nou an,",
    "l\u00E8 n\u0027ap manje manje peyi a va bay, n\u0027a wete yon p\u00F2syon, n\u0027a mete l\u0027 apa pou nou f\u00E8 Sey\u00E8 a kado.",
    "Chak lanne, apre rek\u00F2t la, n\u0027a pran yon pen nan premye pen f\u00E8t ak ble nou f\u00E8k rek\u00F2lte a, n\u0027a mete l\u0027 apa pou nou f\u00E8 Sey\u00E8 a kado, jan nou f\u00E8 l\u0027 pou grenn ki pase sou glasi.",
    "Se pou nou toujou wete yon pen nan premye pen nou f\u00E8 apre rek\u00F2t nou yo pou nou f\u00E8 Sey\u00E8 a kado. Se va yon lwa pou pitit ak pitit pitit nou yo, depi koulye a ak pou tout tan.",
    "Men, si san nou pa f\u00E8 espre, nou pa swiv yonn nan l\u00F2d Sey\u00E8 a te bay Moyiz yo,",
    "l\u00F2d pou nou te toujou swiv de pitit an pitit depi jou li te voye Moyiz pale ak nou an, men sa pou yo f\u00E8:",
    "Si se tout p\u00E8p la ki f\u00E8 sa l\u0027 pa t\u0027 dwe f\u00E8 san li pa t\u0027 konnen sa l\u0027ap f\u00E8 a, yo tout ansanm y\u0027a ofri yon jenn ti towo b\u00E8f pou yo boule n\u00E8t nan dife pou Sey\u00E8 a. Se va yon ofrann pou yo boule nan dife pou f\u00E8 Sey\u00E8 a plezi ak bon sant li. Y\u0027a ofri l\u0027 ansanm ak ofrann grenn jaden ak bwason ki pou mache av\u00E8 l\u0027 la. Apre sa, y\u0027a ofri yon bouk kabrit pou repare sa yo te f\u00E8 ki mal la.",
    "Pr\u00E8t la va pote ofrann lan devan Bondye, l\u0027a touye b\u00E8t yo ofri pou peche tout moun p\u00E8p Izray\u00E8l yo te f\u00E8 a, epi Bondye va padonnen sa yo te f\u00E8 a, paske yo pa t\u0027 f\u00E8 espre, epi yo te pote ofrann pou yo te boule nan dife pou Sey\u00E8 a ansanm ak ofrann pou repare sa yo te f\u00E8 ki mal devan Sey\u00E8 a san yo pa t\u0027 f\u00E8 espre a.",
    "Se konsa Bondye va padonnen tout moun p\u00E8p Izray\u00E8l yo ansanm ak tout moun l\u00F2t nasyon k\u0027ap viv nan mitan yo, paske se yo tout ki te koupab nan sa yo te f\u00E8 san yo pa konnen an.",
    "Si se yon moun ki f\u00E8 sa l\u0027 pa t\u0027 dwe f\u00E8 san li pa f\u00E8 espre, l\u0027a gen pou l\u0027 ofri yon ti fenm\u00E8l kabrit ki poko gen ennan pou repare pou sa l\u0027 te f\u00E8 a.",
    "Pr\u00E8t la va pote ofrann lan devan Sey\u00E8 a, l\u0027a touye b\u00E8t yo ofri pou peche moun lan te f\u00E8 san li pa t\u0027 f\u00E8 espre a, epi Bondye va padonnen l\u0027 sa l\u0027 te f\u00E8 a.",
    "Se va menm regleman an pou tout moun ki f\u00E8 bagay yo pa t\u0027 dwe f\u00E8 san yo pa f\u00E8 espre, kit se yon moun p\u00E8p Izray\u00E8l la menm li ye, kit se yon moun l\u00F2t nasyon k\u0027ap viv nan mitan yo a.",
    "Men, l\u00E8 yon moun f\u00E8 yon bagay li konnen byen pw\u00F2p li pa t\u0027 dwe f\u00E8, kit se yon moun p\u00E8p Izray\u00E8l la menm li ye, kit se yon moun l\u00F2t nasyon k\u0027ap viv nan mitan yo a, se pase l\u0027ap pase Sey\u00E8 a nan betiz. Se pou yo wete moun sa a nan mitan p\u00E8p la.",
    "Paske li refize tande sa Sey\u00E8 a te di a, li f\u00E8 sa li konnen li pa t\u0027 dwe f\u00E8. Dapre l\u00F2d Sey\u00E8 a, se pou yo touye l\u0027. Epi se li menm s\u00E8l ki va reskonsab lanm\u00F2 li.",
    "Yon jou, antan moun p\u00E8p Izray\u00E8l yo te nan dez\u00E8 a, yo bare yon nonm ki t\u0027ap ranmase bwa jou repo a.",
    "Moun ki te bare l\u0027 yo mennen l\u0027 bay Moyiz, Arawon ak tout moun p\u00E8p Izray\u00E8l yo.",
    "Yo pran msye, yo mete moun veye l\u0027, paske yo pa t\u0027 fin konnen sa pou yo te f\u00E8 av\u00E8 l\u0027.",
    "L\u00E8 sa a, Sey\u00E8 a di Moyiz konsa: -Se pou nou touye nonm lan pou sa li f\u00E8 a. Y\u0027a mennen msye andey\u00F2 limit kan kote yo rete a, pou tout moun kalonnen l\u0027 kout w\u00F2ch jouk li mouri.",
    "Se konsa tout moun yo f\u00E8 msye soti andey\u00F2 limit kan an, epi yo kalonnen msye kout w\u00F2ch jouk li mouri, jan Sey\u00E8 a te ba yo l\u00F2d la.",
    "Sey\u00E8 a pale ak Moyiz, li di l\u0027 konsa:",
    "-Pale ak moun p\u00E8p Izray\u00E8l yo. W\u0027a di yo pou mwen: Se pou yo toujou mete ponpon sou woul\u00E8t rad yo, se pou yo pase k\u00F2don ble nan chak ponpon. Se pou nou toujou f\u00E8 sa de pitit an pitit.",
    "Chak fwa n\u0027a w\u00E8 ponpon sa yo, sa va f\u00E8 nou chonje tou sa Sey\u00E8 a te ban nou l\u00F2d f\u00E8 pou nou ka f\u00E8 yo. Konsa, nou p\u0027ap p\u00E8di t\u00E8t nou, nou p\u0027ap vire do ban mwen pou nou swiv pw\u00F2p lide pa nou ak pw\u00F2p dezi pa nou.",
    "Ponpon yo va f\u00E8 nou chonje tout l\u00F2d mwen te ban nou pou nou ka swiv yo, pou nou ka viv apa n\u00E8t pou mwen menm ki Bondye nou an.",
    "Se mwen menm ki Sey\u00E8 a, Bondye nou an. Se mwen menm ki te f\u00E8 nou soti kite peyi Lejip la pou m\u0027 te ka Bondye nou. Se mwen menm ki Sey\u00E8 a, Bondye nou an."
  ],
  [
    "Kore, pitit gason Iza, moun laras Levi nan fanmi Keyat la, pran t\u00E8t Datan ak Abiram, pitit gason Eliyab yo ansanm ak One, pitit gason Pel\u00E8t, twa moun laras Woubenn.",
    "Yo rev\u00F2lte kont Moyiz. Te gen desansenkant (250) l\u00F2t moun nan p\u00E8p Izray\u00E8l la av\u00E8k yo. Mesye sa yo, se te ch\u00E8f p\u00E8p la menm te chwazi, moun ki te f\u00E8 pati kons\u00E8y p\u00E8p la, ch\u00E8f moun yo te konsidere anpil.",
    "Yo tout reyini devan Moyiz ak Arawon, yo di yo konsa: -Koulye a, mesye, n\u0027 al tw\u00F2 lwen tande! D\u00E8nye moun nan p\u00E8p la se pou Sey\u00E8 a y\u0027ap viv. Sey\u00E8 a la nan mitan nou tout, pa vre? Poukisa, nou menm Moyiz ak Arawon, nou pran p\u00F2z ch\u00E8f nou anwo p\u00E8p Sey\u00E8 a konsa?",
    "L\u00E8 Moyiz tande sa, li lage k\u00F2 l\u0027 at\u00E8 plat, li lapriy\u00E8. L\u00E8fini, li di Kore ak bann moun ki te av\u00E8 l\u0027 yo konsa:",
    "-Denmen maten, Sey\u00E8 a va f\u00E8 nou konnen ki moun ki pou li, ki moun li mete apa pou l\u0027 ak ki moun ki gen dwa pwoche b\u00F2 kote l\u0027. Moun la kite pwoche b\u00F2 kote l\u0027 la, n\u0027a konnen se moun sa a Bondye chwazi.",
    "Men sa pou n\u0027 f\u00E8. Ou menm, Kore, ak chak moun ki nan bann ou an, nou chak n\u0027a pran yon ti recho dife.",
    "Denmen maten chak moun va ranje chabon dife nan recho pa l\u0027 la, epi l\u0027a mete lansan sou dife a devan lot\u00E8l Sey\u00E8 a. Konsa, moun Sey\u00E8 a va chwazi a, n\u0027a konnen se li menm Bondye mete apa pou l\u0027 a. Se nou menm, pitit Levi yo, ki pral tw\u00F2 lwen koulye a!",
    "Moyiz di Kore konsa: -Koute non, nou menm pitit Levi yo!",
    "Apre tou sa Bondye f\u00E8 pou nou, nou jwenn li pa f\u00E8 ase toujou: Nan tout p\u00E8p Izray\u00E8l la, se nou li chwazi pou pwoche b\u00F2 kote l\u0027, pou f\u00E8 s\u00E8vis li nan kay li, pou kanpe devan p\u00E8p la pou f\u00E8 s\u00E8vis pou yo.",
    "Ou menm Kore ak tout fr\u00E8 ou yo, pitit Levi yo, li ban nou dwa pou nou pwoche b\u00F2 kote l\u0027. Epi koulye a, n\u0027ap mande pou yo ban nou plas pr\u00E8t yo!",
    "L\u00E8 ou menm ak tout bann mesye ou yo n\u0027ap plenyen konsa sou do Arawon, kisa Arawon ye nan sa? Konnen se kont Sey\u00E8 a menm wi nou pran pozisyon.",
    "Apre sa, Moyiz voye rele Datan ak Abiram, de nan pitit gason Eliyab yo. Men yo voye di Moyiz: -Nou p\u0027ap vini.",
    "Ou fin f\u00E8 nou kite yon bon ti peyi kote l\u00E8t ak siwo my\u00E8l t\u0027ap koule tankou dlo, ou mennen nou vin mouri isit nan dez\u00E8 a, epi koulye a ou vle pran p\u00F2z ch\u00E8f ou sou nou ank\u00F2!",
    "Ou m\u00E8t di sa ou vle, men se pa nan yon peyi kote l\u00E8t ak siwo my\u00E8l koule tankou dlo ou mennen nou la a! Ou pa ban nou okenn jaden pou n\u0027 plante grenn ni okenn jaden rezen ou te di ou t\u0027ap ban nou an. At\u00F2, ou kw\u00E8 ou kapab pete je moun sa yo? Non! Nou p\u0027ap vini.",
    "L\u00E8 sa a, Moyiz f\u00E8 yon s\u00E8l fache, li di Sey\u00E8 a konsa: -Pa asepte okenn ofrann moun sa yo ta pote vin ofri ou. Mwen pa janm pran anyen nan zaf\u00E8 yo, pa menm yon bourik. Mwen pa janm f\u00E8 yonn ladan yo anyen.",
    "Apre sa, Moyiz di Kore konsa: -Ou menm ak tout bann moun ou yo, denmen n\u0027a vini devan lot\u00E8l Sey\u00E8 a. Arawon va la tou.",
    "Chak moun va pran yon ti recho dife, y\u0027a mete lansan ladan l\u0027, epi y\u0027a pote recho yo devan Sey\u00E8 a. Sa va f\u00E8 desansenkant (250) recho. Ou menm ak Arawon, n\u0027a vini ak recho pa nou tou.",
    "Se konsa, yo chak pran yon ti recho, yo ranje chabon dife ladan l\u0027, yo mete lansan sou dife a, epi yo vin kanpe devan p\u00F2t Tant Randevou a ansanm ak Moyiz ak Arawon.",
    "Kore te f\u00E8 tout p\u00E8p la reyini nan p\u00F2t Tant Randevou a anfas Moyiz ak Arawon. Yo rete konsa, epi pouvwa Bondye par\u00E8t tankou yon gwo limy\u00E8 devan tout p\u00E8p la.",
    "Sey\u00E8 a pale ak Moyiz ansanm ak Arawon, li di yo:",
    "-Wete k\u00F2 nou nan mitan moun sa yo. Mwen pral dispar\u00E8t yo koulye a.",
    "Men Moyiz ak Arawon tonbe fas at\u00E8, yo di: -O Bondye, ou menm ki bay tout moun lavi, se pa paske yon s\u00E8l moun f\u00E8 sa l\u0027 pa t\u0027 dwe f\u00E8 kif\u00E8 pou ou fache sou tout p\u00E8p la.",
    "Sey\u00E8 a pale ak Moyiz, li di l\u0027 konsa:",
    "-Pale ak tout p\u00E8p la. Di yo pou mwen pou yo wete k\u00F2 yo b\u00F2 kote Kore, Datan ak Abiram rete a.",
    "Moyiz leve, l\u0027 al jwenn Datan ak Abiram. Tout ch\u00E8f fanmi p\u00E8p Izray\u00E8l yo te ale av\u00E8 l\u0027 tou.",
    "Li pale ak p\u00E8p la, li di yo: -Wete k\u00F2 nou b\u00F2 kote bann mechan sa yo rete a. Pa manyen anyen ki pou yo, si nou pa vle pase tou nan chatiman yo pral ba yo pou peche yo f\u00E8 a.",
    "Se konsa, tout p\u00E8p la wete k\u00F2 yo, yo rete byen lwen kote Kore, Datan ak Abiram te rete a. Datan ak Abiram menm soti, yo vin kanpe devan p\u00F2t kay yo ansanm ak madanm yo, pitit yo ak pitit pitit yo.",
    "Moyiz di p\u00E8p la konsa: -Av\u00E8k sa ki pral rive a, nou pral konnen se Sey\u00E8 a menm ki te voye m\u0027 f\u00E8 tout travay sa yo. Se pa mwen menm ki rete konsa mwen di mwen pral f\u00E8 yo.",
    "Si moun sa yo mouri jan tout moun f\u00E8t pou mouri a, san se pa Bondye ki pini yo, enben, se pa Sey\u00E8 a ki te voye m\u0027.",
    "Men, si Sey\u00E8 a f\u00E8 bagay nou poko janm w\u00E8, si li f\u00E8 t\u00E8 a louvri pou l\u0027 vale moun sa yo ansanm ak tou sa ki pou yo, kif\u00E8 y\u0027ap desann tou vivan nan peyi kote m\u00F2 yo ye a, n\u0027a konnen se Sey\u00E8 a menm yo t\u0027ap derespekte konsa.",
    "Fini li fini di paw\u00F2l sa yo, t\u00E8 a fann, li louvri anba pye Datan ak Abiram.",
    "Li vale yo, yo menm, tout fanmi yo ansanm ak tout moun ki te pran pozisyon pou Kore, ak tou sa ki te pou yo.",
    "Yo desann tou vivan av\u00E8k tou sa ki te pou yo nan peyi kote m\u00F2 yo ye a. Apre sa, t\u00E8 a f\u00E8men sou yo, yo dispar\u00E8t n\u00E8t nan mitan p\u00E8p la.",
    "Tout moun nan p\u00E8p la ki te la pran kouri l\u00E8 yo tande jan moun yo t\u0027ap rele. Yo t\u0027ap di: -Ann kouri pou t\u00E8 a pa vale nou tou.",
    "Menm l\u00E8 a tou, Sey\u00E8 a voye yon s\u00E8l dife ki devore tout desansenkant (250) mesye ki t\u0027ap ofri lansan yo.",
    "Sey\u00E8 a pale ak Moyiz, li di l\u0027 konsa:",
    "-Mande Eleaza, pitit gason Arawon, pr\u00E8t la, pou l\u0027 ale wete recho dife an kwiv yo nan mitan r\u00E8s moun boule yo. L\u0027a jete chabon dife ki ladan yo yon kote byen lwen, paske recho dife sa yo se bagay ki apa pou mwen.",
    "Wi, yo apa pou mwen paske mesye sa yo ki mouri pou peche yo te ofri yo devan lot\u00E8l Sey\u00E8 a. W\u0027a pran recho sa yo, w\u0027a bat yo ak mato f\u00E8 yo tounen plak fin pou kouvri lot\u00E8l la. Sa va s\u00E8vi yon av\u00E8tisman pou moun p\u00E8p Izray\u00E8l yo.",
    "Se konsa, Eleaza, pr\u00E8t la, te pran recho an kwiv moun boule yo te ofri yo, li bat yo ak mato, li f\u00E8 yon kouv\u00E8ti pou lot\u00E8l la",
    "pou sa s\u00E8vi yon av\u00E8tisman pou moun p\u00E8p Izray\u00E8l yo, pou yo konnen moun ki pa f\u00E8 pati fanmi Arawon an pa gen dwa pwoche devan lot\u00E8l Sey\u00E8 a pou boule lansan. Si yo f\u00E8 sa, sa ki rive Kore ak moun li yo, se sa k\u0027ap rive moun sa yo tou. Tou sa pase konsa vre dapre l\u00F2d Sey\u00E8 a te bay Moyiz pou Eleaza.",
    "Nan denmen, tout moun p\u00E8p Izray\u00E8l yo pran bougonnen sou do Moyiz ak Arawon, yo t\u0027ap di: -Se nou menm ki lak\u00F2z moun p\u00E8p Sey\u00E8 a ap mouri konsa.",
    "L\u00E8 p\u00E8p la fin sanble pou yo pran pozisyon kont Moyiz ak Arawon, yo vire je yo gade Tant Randevou a, yo w\u00E8 nwaj la te kouvri tant lan. Menm l\u00E8 a, pouvwa Bondye-a par\u00E8t tankou yon gwo limy\u00E8.",
    "Moyiz ak Arawon ale, yo kanpe devan Tant Randevou a.",
    "Sey\u00E8 a pale ak Moyiz ansanm ak Arawon, li di yo konsa:",
    "-Wete k\u00F2 nou nan mitan p\u00E8p sa a. Mwen pral dispar\u00E8t yo koulye a menm! De mesye yo tonbe fas at\u00E8.",
    "Epi Moyiz di Arawon konsa: -Pran ti recho dife ou la, pran chabon dife sou lot\u00E8l la, mete ladan l\u0027. Vide ti lansan sou dife a. Epi kouri vit av\u00E8 l\u0027 al jwenn p\u00E8p la. W\u0027a f\u00E8 s\u00E8vis pou mande Bondye padon pou yo. F\u00E8 vit non! Sey\u00E8 a fache anpil, li gen tan pran desizyon l\u0027. Mal\u00E8 a konmanse deja.",
    "Arawon pran ti recho a, li f\u00E8 sa Moyiz te di l\u0027 f\u00E8 a. Epi li pran kouri nan mitan p\u00E8p la. Men, mal\u00E8 a te deja konmanse ap f\u00E8 dega nan p\u00E8p la. L\u00E8 Arawon w\u00E8 sa, li mete lansan sou dife a, li f\u00E8 s\u00E8vis pou mande Bondye padon pou yo.",
    "Se konsa mal\u00E8 a te sispann. Arawon te kanpe nan mitan ak m\u00F2 yo yon b\u00F2, moun vivan yo yon l\u00F2t b\u00F2.",
    "Te gen kat\u00F2zmil s\u00E8tsan moun (14.700) antou ki te mouri nan mal\u00E8 sa a, san konte sa ki te mouri ak\u00F2z Kore yo.",
    "L\u00E8 mal\u00E8 a sispann n\u00E8t, Arawon tounen al jwenn Moyiz, devan pap\u00F2t Kay Randevou a."
  ],
  [
    "Sey\u00E8 a pale ak Moyiz, li di l\u0027 konsa:",
    "-Pale ak moun p\u00E8p Izray\u00E8l yo. Di yo pou yo pote douz branch bwa, yon branch bwa pou chak branch fanmi p\u00E8p Izray\u00E8l la. Wi, y\u0027a pran yon branch bwa nan men ch\u00E8f chak branch fanmi. Epi w\u0027a ekri non chak ch\u00E8f sou branch bwa pa yo.",
    "W\u0027a ekri non Arawon sou branch bwa Levi a. Va gen yon s\u00E8l branch bwa pou chak moun ki ch\u00E8f nan branch fanmi pa l\u0027.",
    "W\u0027a mete yo nan Tant Randevou a, devan Bwat Kontra a, kote mwen ban nou randevou a.",
    "Branch bwa ki pote non moun mwen chwazi a, se li menm ki va f\u00E8 fl\u00E8. Se konsa m\u0027a f\u00E8 moun Izray\u00E8l yo sispann bougonnen sou do ou.",
    "Moyiz pale ak moun p\u00E8p Izray\u00E8l yo. Epi chak ch\u00E8f pote ba li yon branch bwa, yonn pou chak branch fanmi. Sa te f\u00E8 douz branch bwa antou. Branch bwa Arawon an te nan mitan tout l\u00F2t yo.",
    "Moyiz pran tout branch bwa yo, li mete yo devan Bwat Kontra Sey\u00E8 a, nan Tant Randevou a.",
    "Nan denmen, l\u00E8 Moyiz antre nan Tant Randevou a, li w\u00E8 branch bwa Arawon an, ki pou branch fanmi Levi a, te f\u00E8 fl\u00E8. Li te gen tan f\u00E8 bouton, fl\u00E8 yo te louvri, zanmann yo te mi.",
    "Moyiz pran tout branch bwa yo ki te devan lot\u00E8l Sey\u00E8 a, li pote yo bay moun p\u00E8p Izray\u00E8l yo. Yo w\u00E8 sa ki rive, epi chak ch\u00E8f pran branch bwa ki te pou yo a.",
    "Sey\u00E8 a di Moyiz: -Remete branch bwa Arawon an devan Bwat Kontra a. Se pou yo kons\u00E8ve l\u0027 pou sa s\u00E8vi yon siy pou moun t\u00E8t di sa yo, pou yo ka sispann bougonnen. Si yo pa sispann bougonnen, y\u0027ap mouri!",
    "Moyiz f\u00E8 jan Sey\u00E8 a te ba li l\u00F2d f\u00E8 a.",
    "Apre sa, moun p\u00E8p Izray\u00E8l yo pale ak Moyiz, yo di l\u0027 konsa: -Gade jan n\u0027ap mouri, n\u0027ap deperi, nou tout ap fini.",
    "Depi yon moun pwoche b\u00F2 Tant Randevou a, li mouri. Si se konsa, nou tout ap mouri!"
  ],
  [
    "Sey\u00E8 a di Arawon konsa: -Se ou menm, pitit gason ou yo ansanm ak tout l\u00F2t moun nan branch fanmi Levi a, ki va reskonsab tout bagay mal ki pase nan tant yo mete apa pou Bondye a. Men, se ou menm ak pitit gason ou yo ase ki va reskonsab tout bagay mal ki pase nan travay pr\u00E8t yo gen pou f\u00E8 a.",
    "W\u0027a pran fanmi ou yo, moun branch fanmi Levi, granpapa ou la, w\u0027a mete yo ansanm av\u00E8 ou pou yo ka ede ou, pandan ou menm ak pitit gason ou yo, n\u0027ap f\u00E8 travay nou devan Tant Randevou a.",
    "Y\u0027a f\u00E8 tou sa yo gen pou yo f\u00E8 pou ou, ak tou sa pou yo f\u00E8 nan kay Bondye a. Men, se pa pou yo janm pwoche b\u00F2 bagay yo mete apa pou Bondye yo, ni b\u00F2 lot\u00E8l yo. Si yo f\u00E8 sa, ni ou menm ni yo menm, n\u0027ap mouri.",
    "Y\u0027a travay ansanm av\u00E8 ou, y\u0027a f\u00E8 tou sa y\u0027a gen pou yo f\u00E8 nan kay Bondye a, nan tout travay ki gen pou f\u00E8t nan kay Bondye a. Pesonn l\u00F2t pa gen dwa travay av\u00E8 ou.",
    "Men, ou menm ak pitit gason ou yo, n\u0027a f\u00E8 tou sa nou gen pou nou f\u00E8 nan kote ki apa pou Sey\u00E8 a, tou sa nou gen pou nou f\u00E8 pou lot\u00E8l la. Konsa, mwen p\u0027ap janm fache ank\u00F2 sou moun p\u00E8p Izray\u00E8l yo.",
    "Se mwen menm ki te pran fanmi ou yo, moun Levi yo, ki te chwazi yo nan mitan tout moun p\u00E8p Izray\u00E8l yo, mwen mete yo apa pou mwen. Se mwen ki ba ou yo pou yo ka travay nan Tant Randevou a.",
    "Men, se ou menm s\u00E8l ak pitit gason ou yo ki pou f\u00E8 travay pr\u00E8t yo b\u00F2 lot\u00E8l la ak d\u00E8y\u00E8 rido a. Sa se travay pa nou sa. Mwen ban nou pouvwa pou nou s\u00E8vi m\u0027 pr\u00E8t. Se yon kado mwen f\u00E8 nou. Se pou yo touye nenp\u00F2t l\u00F2t moun ki va pwoche b\u00F2 bagay yo mete apa pou mwen yo.",
    "Apre sa, Sey\u00E8 a di Arawon konsa: -Chonje mwen pran yon p\u00F2syon nan tout ofrann moun p\u00E8p Izray\u00E8l yo f\u00E8 pou mwen, mwen ba ou yo. Se va p\u00F2syon ki va toujou rete pou ou ak pou pitit gason ou yo depi l\u00E8 mwen te mete nou apa pou mwen an, dapre regleman ki la pou tout tan tout tan an.",
    "Nan ofrann yo mete apa n\u00E8t pou mwen yo, l\u00E8 ou fin wete p\u00F2syon pou boule nan dife a, tout r\u00E8s la va pou nou: tout ofrann grenn ki donnen nan jaden, tout ofrann pou mande Bondye padon, tout ofrann pou repare sa yo f\u00E8 ki mal. Tou sa yo ofri ban mwen tankou yon ofrann yo mete apa pou mwen, se pou ou ak pou pitit gason ou yo y\u0027a ye.",
    "N\u0027a manje yo yon kote yo mete apa pou Sey\u00E8 a. Se gason ase ki pou manje ladan yo. Konsidere ofrann sa yo tankou bagay ki apa pou Sey\u00E8 a.",
    "L\u00E8fini, tout ofrann espesyal moun p\u00E8p Izray\u00E8l yo va f\u00E8 pou yo balanse devan Sey\u00E8 a, se pou ou yo va ye tou. M\u0027ap ba ou yo pou ou, pou pitit gason ou yo ak pitit fi ou yo, dapre yon regleman k\u0027ap la pou tout tan tout tan. Tout moun nan fanmi ou ki nan kondisyon pou f\u00E8 s\u00E8vis pou mwen va gen dwa manje ladan l\u0027.",
    "M\u0027ap ba ou tou tousa ki pi bon nan premye fwi rek\u00F2t y\u0027ap ofri bay Sey\u00E8 a chak lanne: lwil oliv, diven ak grenn ki donnen nan jaden.",
    "Tout premye fwi ki mi nan peyi a, fwi yo ofri bay Sey\u00E8 a, se va pou ou tou. Tout moun lakay ou ki nan kondisyon pou s\u00E8vi Sey\u00E8 a va gen dwa manje ladan yo.",
    "Tout bagay moun p\u00E8p Izray\u00E8l yo pran angajman mete apa pou Sey\u00E8 a va pou ou tou.",
    "Tout premye pitit, kit se pitit moun, kit se pitit b\u00E8t, y\u0027a mete yo apa pou mwen, e se pou ou yo va ye tou. Men, se pou ou asepte yo peye ou pou chak premye pitit moun ak tout premye pitit b\u00E8t ki pa ka s\u00E8vi ofrann pou mwen.",
    "L\u00E8 premye pitit gason an va gen yon mwa, w\u0027a f\u00E8 yo peye ou senk py\u00E8s ajan dapre sist\u00E8m yo s\u00E8vi nan kay Bondye a, -vin gera pou yon py\u00E8s ajan -,pou yo ka achte lavi l\u0027 nan men m\u0027.",
    "Men, pou premye ti mal yon manman b\u00E8f osinon yon manman kabrit ou ank\u00F2 yon manman mouton f\u00E8, ou p\u0027ap asepte anyen pou yo. Se bagay ki apa pou mwen n\u00E8t. Se pou yo touye yo. Y\u0027a vide san yo sou lot\u00E8l la, w\u0027a boule gr\u00E8s yo. Se va yon ofrann y\u0027a boule n\u00E8t pou mwen, yon ofrann ki va f\u00E8 m\u0027 plezi ak bon sant li.",
    "Men, vyann yo va rete pou ou ansanm ak vyann pwatrin lan ak jigo dwat ki te deja pou ou a.",
    "M\u0027ap ba ou pou ou menm, pou pitit gason ak pitit fi ou yo tout p\u00F2syon ki va rete nan ofrann moun p\u00E8p Izray\u00E8l yo va mete apa pou mwen. Se va yon regleman k\u0027ap la pou tout tan tout tan. Se yon kontra ki p\u0027ap janm kase ni ki p\u0027ap janm gate mwen f\u00E8 la av\u00E8k ou, pou ou ak pou tout ras fanmi ou.",
    "Apre sa, Sey\u00E8 a di Arawon konsa: -Ou p\u0027ap jwenn okenn p\u00F2syon nan t\u00E8 eritaj ki pou p\u00E8p la. Ou p\u0027ap janm gen yon moso t\u00E8 ki va rele ou pa ou nan peyi a. Se mwen menm ki tout ou, se mwen menm ki tout byen ou nan mitan p\u00E8p Izray\u00E8l la.",
    "Sey\u00E8 a di konsa: -Mwen mete tout ladim moun Izray\u00E8l yo va bay la apa pou moun branch fanmi Levi yo, pou s\u00E8vis y\u0027ap rann nan tanp lan, pou travay y\u0027ap f\u00E8 nan Tant Randevou a.",
    "Moun p\u00E8p Izray\u00E8l yo pa janm bezwen preche b\u00F2 Tant Randevou a. Konsa, yo p\u0027ap rive f\u00E8 yon peche ki pou ta f\u00E8 yo mouri.",
    "Depi koulye a, se moun Levi yo ki va pran swen tout bagay nan Tant Randevou a. Y\u0027a reskonsab pou tout bagay mal y\u0027a f\u00E8. Sa se yon l\u00F2d sev\u00E8 pou tout moun swiv de pitit an pitit. Se konsa yo menm tou, yo p\u0027ap gen t\u00E8 k\u0027ap rele yo pa yo pou tout tan nan mitan p\u00E8p Izray\u00E8l la.",
    "M\u0027ap bay moun Levi yo tout ladim moun p\u00E8p Izray\u00E8l yo pran sou sa yo genyen pou ofri bay Sey\u00E8 a. Se pout\u00E8t sa, mwen di moun fanmi Levi yo p\u0027ap gen okenn p\u00F2syon t\u00E8 ki pou rele yo pa yo nan peyi Izray\u00E8l la.",
    "Sey\u00E8 a pale ak Moyiz ank\u00F2, li di l\u0027:",
    "-Pale ak moun Levi yo, di yo konsa: L\u00E8 n\u0027a resevwa nan men moun p\u00E8p Izray\u00E8l yo ladim Sey\u00E8 a ban nou pou byen pa nou, n\u0027a wete yon dizy\u00E8m ladan l\u0027 pou mwen. Se va ofrann ladim pa nou bay Sey\u00E8 a.",
    "Y\u0027a konsidere ofrann sa a tankou ofrann l\u00F2t moun yo f\u00E8 sou farin ble ak diven apre chak rek\u00F2t.",
    "Konsa, nou menm tou, n\u0027a pran yon p\u00F2syon nan tout ofrann ladim moun p\u00E8p Izray\u00E8l yo va f\u00E8, n\u0027a mete l\u0027 apa pou mwen. Epi n\u0027a pran p\u00F2syon nou wete pou Sey\u00E8 a nan sa ki pou nou an, n\u0027a bay Arawon, pr\u00E8t la, li pou t\u00E8t pa li.",
    "N\u0027a pran sa ki pi bon nan tout sa ki pou nou an, n\u0027a ofri l\u0027 bay Sey\u00E8 a.",
    "W\u0027a di yo tou: L\u00E8 moun Levi yo fin pran sa ki pi bon nan tou sa ki pou vin pou yo a, y\u0027a konsidere r\u00E8s ki rete a tankou rek\u00F2t farin ble ak diven yo menm yo f\u00E8.",
    "Y\u0027a manje l\u0027 kote yo vle, ansanm ak tout moun lakay yo. Se tankou lajan yo ba yo pou travay y\u0027ap f\u00E8 nan Tant Randevou a.",
    "Depi nou ofri sa ki pi bon an bay Sey\u00E8 a, nou m\u00E8t manje r\u00E8s la san k\u00E8 sote, anyen p\u0027ap rive nou. Piga nou derespekte bagay moun p\u00E8p Izray\u00E8l yo mete apa pou mwen. Si nou f\u00E8 sa, n\u0027ap mouri."
  ],
  [
    "Sey\u00E8 a pale ak Moyiz ansanm ak Arawon, li di yo konsa:",
    "-Men yon regleman Sey\u00E8 a bay l\u00F2d pou yo swiv tankou yon lwa: Men sa li di: Mande moun p\u00E8p Izray\u00E8l yo pou yo f\u00E8 ou jwenn yon gaz\u00E8l pwal koul\u00E8 wouj, ki pa gen okenn enfimite e ki poko janm travay.",
    "W\u0027a renm\u00E8t Eleaza, pr\u00E8t la, li. L\u0027a f\u00E8 l\u0027 soti andey\u00F2 limit kan kote moun yo rete a, epi l\u0027a f\u00E8 yo touye l\u0027 devan je li.",
    "Apre sa, Eleaza va pran ti gout nan san an. Epi, kote l\u0027 kanpe a, av\u00E8k dw\u00E8t li, l\u0027a voye san an s\u00E8t fwa nan direksyon Tant Randevou a.",
    "L\u00E8fini, y\u0027a boule tout b\u00E8t la n\u00E8t devan je pr\u00E8t la: po a, vyann lan, san an ansanm ak tout tripay la.",
    "Pr\u00E8t la va pran k\u00E8k moso bwa s\u00E8d, k\u00E8k branch iz\u00F2p, yon moso twal wouj, l\u0027a jete yo nan boukan dife kote gaz\u00E8l la ap boule a.",
    "Apre sa, pr\u00E8t la va lave rad ki te sou li, l\u0027a benyen nan gwo dlo. L\u00E8fini, l\u0027a tounen antre nan kan an. Pr\u00E8t la p\u0027ap nan kondisyon pou l\u0027 f\u00E8 okenn s\u00E8vis pou Bondye jouk asw\u00E8.",
    "Moun ki te boule gaz\u00E8l la va lave rad ki te sou l\u0027 a, epi l\u0027a benyen nan gwo dlo tou. Li menm tou, li p\u0027ap nan kondisyon pou l\u0027 f\u00E8 okenn s\u00E8vis pou Bondye jouk asw\u00E8.",
    "Yon l\u00F2t moun ki nan kondisyon pou f\u00E8 s\u00E8vis pou Bondye va ranmase tout sann gaz\u00E8l wouj la, l\u0027a mete l\u0027 yon kote ki apa pou Bondye andey\u00F2 limit kan kote moun yo rete a. Y\u0027a kons\u00E8ve sann lan pou l\u00E8 moun p\u00E8p Izray\u00E8l yo va bezwen pran ladan l\u0027 pou pare dlo y\u0027a s\u00E8vi pou mete nenp\u00F2t bagay nan kondisyon pou f\u00E8 s\u00E8vis Bondye ank\u00F2, l\u00E8 y\u0027ap f\u00E8 s\u00E8vis pou mande Bondye padon pou sa yo f\u00E8 ki mal.",
    "Nonm ki te ranmase sann gaz\u00E8l la va lave rad ki te sou l\u0027 a, epi li p\u0027ap nan kondisyon pou l\u0027 f\u00E8 okenn s\u00E8vis pou Bondye jouk asw\u00E8. Sa se va yon regleman pou tout moun nan peyi a toujou swiv, kit se moun p\u00E8p Izray\u00E8l yo, kit se moun l\u00F2t nasyon k\u0027ap viv nan mitan yo.",
    "Depi yon moun manyen kadav yon moun mouri, pandan s\u00E8t jou apre sa, li p\u0027ap nan kondisyon pou l\u0027 f\u00E8 s\u00E8vis pou Bondye.",
    "L\u0027a f\u00E8 s\u00E8vis pou mande Bondye gras av\u00E8k dlo yo pare pou sa a sou twazy\u00E8m jou a ak sou sety\u00E8m jou a. Apre sa, l\u0027a nan kondisyon pou l\u0027 f\u00E8 s\u00E8vis Bondye. Men, si li pa f\u00E8 s\u00E8vis pou mande Bondye gras sou twazy\u00E8m jou a ak sou sety\u00E8m jou a, li p\u0027ap nan kondisyon pou l\u0027 f\u00E8 s\u00E8vis Bondye.",
    "Depi yon moun manyen kadav yon moun mouri, si li pa f\u00E8 s\u00E8vis pou mande Bondye gras, piga li pwoche b\u00F2 Tant Randevou a pou li pa derespekte tant lan. Si li f\u00E8 sa, se pou yo touye l\u0027. Se pou yo konsidere moun sa a tankou yon moun ki pa f\u00E8 pati p\u00E8p Bondye a, paske yo pa t\u0027 voye dlo pou mete nan bon kondisyon an sou li, li pa nan kondisyon pou l\u0027 s\u00E8vi Bondye. Toutotan yo pa f\u00E8 s\u00E8vis la pou li, l\u0027ap rete nan kondisyon sa a.",
    "Men regleman pou yo swiv: l\u00E8 yon moun mouri nan yon kay, tout moun ki te nan kay la l\u00E8 lanm\u00F2 a, ou ank\u00F2 tout moun ki vin antre nan kay la apre sa, p\u0027ap nan kondisyon pou f\u00E8 s\u00E8vis Bondye pandan s\u00E8t jou.",
    "Tout veso ki pa kouvri ak yon kouv\u00E8ti byen mare sou li p\u0027ap ka s\u00E8vi pou moun ki nan kondisyon pou s\u00E8vi Bondye.",
    "Konsa tou, depi yon moun k\u0027ap mache nan jaden manyen kadav yon moun mouri, kit moun lan mouri m\u00F2 natir\u00E8l, kit se ansasinen yo te ansasinen l\u0027, osinon depi yon moun manyen zosman yon moun mouri oswa tonm kote yo antere yon moun mouri, moun sa a p\u0027ap nan kondisyon pou l\u0027 s\u00E8vi Bondye pandan s\u00E8t jou.",
    "Si yon moun ta rive nan kondisyon sa a konsa, y\u0027a pran ti gout nan sann gaz\u00E8l yo te boule pou wete peche a, y\u0027a mete l\u0027 nan yon veso, epi y\u0027a vide ti gout dlo dous sou li.",
    "Nan premye ka a, yon moun ki nan kondisyon pou f\u00E8 s\u00E8vis Bondye va pran yon branch iz\u00F2p, l\u0027a plonje l\u0027 nan dlo a, epi l\u0027a voye dlo sou kay la, sou tout bagay ki ladan l\u0027 ak sou tout moun ki te la nan kay la. Nan dezy\u00E8m ka a, l\u0027a voye dlo a sou moun lan, kit li te manyen zosman moun mouri osinon kadav moun yo te ansasinen, osinon kadav moun ki te mouri m\u00F2 natir\u00E8l, kit li te manyen yon tonm moun mouri.",
    "Sou twazy\u00E8m jou a ak sou sety\u00E8m jou a, nonm ki nan kondisyon pou f\u00E8 s\u00E8vis pou Bondye a va voye dlo a sou moun ki pa nan kondisyon pou s\u00E8vi Bondye a. Sou sety\u00E8m jou a, l\u0027a f\u00E8 s\u00E8vis pou mande Bondye gras pou nonm lan. Apre sa, nonm lan va lave rad ki sou l\u0027 a, l\u0027a benyen nan gwo dlo. Men, se l\u00E8 sol\u00E8y va fin kouche la nan kondisyon ank\u00F2 pou l\u0027 f\u00E8 s\u00E8vis Bondye.",
    "Men l\u00E8 yon nonm pa nan kondisyon pou f\u00E8 s\u00E8vis Bondye, si li pa f\u00E8 s\u00E8vis pou mande Bondye gras, se pou yo konsidere l\u0027 tankou yon moun ki pa f\u00E8 pati p\u00E8p Bondye a. Li pa ka pwoche b\u00F2 Tant Randevou a pou l\u0027 pa derespekte l\u0027. Toutotan yo pa f\u00E8 pou li s\u00E8vis voye dlo ki pou mete l\u0027 nan bon kondisyon an, l\u0027ap rete nan kondisyon pou l\u0027 pa ka f\u00E8 s\u00E8vis Bondye.",
    "Se va la yon regleman pou yo toujou swiv tout tan. Moun ki te voye dlo sou l\u00F2t la pou mete l\u0027 nan bon kondisyon an, va gen pou l\u0027 lave rad ki te sou l\u0027 a tou. Depi yon moun manyen dlo pou mete nan bon kondisyon an, li p\u0027ap nan kondisyon pou l\u0027 f\u00E8 s\u00E8vis pou Bondye jouk nan asw\u00E8 menm jou a.",
    "Depi yon nonm ki pa nan kondisyon pou s\u00E8vi Bondye manyen yon bagay, moun ki nan kondisyon pou s\u00E8vi Bondye pa ka s\u00E8vi ak bagay sa a. Depi yon moun manyen yon bagay konsa, li menm tou, li p\u0027ap nan kondisyon pou l\u0027 s\u00E8vi Bondye jouk asw\u00E8 rive."
  ],
  [
    "Sou premye mwa a, tout moun p\u00E8p Izray\u00E8l yo te rive nan dez\u00E8 Zin lan, epi yo moute tant yo yon kote yo rele Kad\u00E8s. Se la Miryam mouri, se la menm yo antere l\u0027.",
    "Men, pa t\u0027 gen dlo la pou p\u00E8p la te bw\u00E8. P\u00E8p la sanble b\u00F2 kote Moyiz ak Arawon, yo leve kont ak yo.",
    "P\u00E8p la f\u00E8 kont ak Moyiz, yo di l\u0027 konsa: -Pa pito nou te mouri devan lot\u00E8l Sey\u00E8 a ansanm ak l\u00F2t fr\u00E8 nou yo!",
    "Poukisa ou mennen nou nan dez\u00E8 a? Gen l\u00E8 se pou f\u00E8 nou mouri, nou menm p\u00E8p Sey\u00E8 a, ansanm ak tou b\u00E8t nou yo?",
    "Poukisa ou f\u00E8 nou soti kite peyi Lejip la pou mennen nou nan move kote sa a? Se yon kote ou pa jwenn grenn pou simen, ou pa jwenn okenn pye fig frans, ni pye rezen, ni pye grenad. Pa menm gen dlo pou moun bw\u00E8!",
    "Moyiz ak Arawon pati kite p\u00E8p la, y\u0027 ale devan p\u00F2t Tant Randevou a. Yo lage k\u00F2 yo fas at\u00E8, epi b\u00E8l limy\u00E8 prezans Bondye a par\u00E8t sou yo.",
    "Sey\u00E8 a pale ak Moyiz, li di l\u0027 konsa:",
    "-Pran baton ki sou devan Bwat Kontra a. L\u00E8fini, ou menm ak Arawon, fr\u00E8 ou la, sanble tout p\u00E8p la. Epi devan yo tout, w\u0027a pale ak w\u00F2ch ki b\u00F2 laba a, w\u00F2ch la va bay dlo. Se konsa w\u0027a f\u00E8 dlo soti nan w\u00F2ch la pou p\u00E8p la, pou yo tout ka bw\u00E8 ansanm ak b\u00E8t yo.",
    "Moyiz pran baton ki sou devan lot\u00E8l la, jan Sey\u00E8 a te ba li l\u00F2d la.",
    "Moyiz ak Arawon sanble tout p\u00E8p la devan gwo w\u00F2ch la. Epi Moyiz di yo: -Louvri z\u00F2r\u00E8y nou, bann moun t\u00E8t di! Se vle nou vle mwen f\u00E8 dlo soti nan w\u00F2ch sa a pou nou?",
    "Moyiz leve men l\u0027, li frape w\u00F2ch la de fwa av\u00E8k baton an. Epi yon gwo sous dlo pete nan w\u00F2ch la. Tout moun yo bw\u00E8 ansanm ak b\u00E8t yo tou.",
    "Men, Sey\u00E8 a di Moyiz ak Arawon konsa: -Paske nou pa t\u0027 fin gen konfyans n\u00E8t nan mwen pou n\u0027 te f\u00E8 moun p\u00E8p Izray\u00E8l yo w\u00E8 jan mwen se yon Bondye apa, se pa nou menm m\u0027ap kite mennen p\u00E8p la antre nan peyi mwen pwom\u00E8t m\u0027ap ba yo a.",
    "Se kote sa a yo rele sous Meriba a, paske se la moun p\u00E8p Izray\u00E8l yo te leve kont ak Sey\u00E8 a. Se la Sey\u00E8 a te moutre yo li se yon Bondye ki pa tankou l\u00F2t bondye yo.",
    "Moyiz rete Kad\u00E8s, li voye k\u00E8k mesaje b\u00F2 wa peyi Edon an pou di l\u0027 konsa: -Men sa moun p\u00E8p Izray\u00E8l yo, moun menm fanmi ak ou yo, voye di ou: Ou konnen tout tray nou pase.",
    "Ou konnen ki jan zans\u00E8t nou yo te desann al rete nan peyi Lejip pandan lontan, ki jan moun peyi sa a tonbe maltrete nou menm jan yo te maltrete zans\u00E8t nou yo.",
    "L\u00E8 nou w\u00E8 sa, nou rele nan pye Sey\u00E8 a. Li tande vwa nou, epi li voye zanj li, li f\u00E8 nou soti kite peyi Lejip sa a. Koulye a, men nou Kad\u00E8s, yon lavil ki toupre fwonty\u00E8 peyi ou la.",
    "Tanpri, n\u0027ap mande ou yon ti p\u00E8misyon pou nou pase ase nan mitan peyi ou la. Nou p\u0027ap kite wout nou pou n\u0027 pase nan mitan jaden ou, ni nan mitan pye rezen ou yo. Ata dlo nan pi ou yo nou p\u0027ap bw\u00E8. Nou p\u0027ap kite gran chemen w\u0027a moutre nou an, nou p\u0027ap vire ni adwat ni agoch, jouk n\u0027a fin trav\u00E8se l\u00F2t b\u00F2 peyi a.",
    "Wa Edon an voye di yo: -Non. Nou p\u0027ap kite nou trav\u00E8se peyi a. Si nou chache f\u00E8 sa, n\u0027ap mache pran nou, n\u0027ap atake nou.",
    "Men, moun p\u00E8p Izray\u00E8l yo voye di l\u0027 ank\u00F2: -Nou p\u0027ap kite gran chemen w\u0027a louvri devan nou an. Epi si yonn nan nou, osinon yonn nan b\u00E8t nou yo ta bw\u00E8 nan dlo peyi ou la, n\u0027ap peye ou pou sa. Se annik pase nou bezwen pase nan mitan peyi a, pa l\u00F2t bagay!",
    "Men, wa Edon an voye di yo ank\u00F2: -Non! Nou p\u0027ap pase menm! Epi li soti av\u00E8k yon gwo lame ak yon bann l\u00F2t moun, yo mache kontre moun p\u00E8p Izray\u00E8l yo.",
    "Se konsa moun peyi Edon yo te refize kite moun p\u00E8p Izray\u00E8l yo pase nan peyi yo a. Kif\u00E8 moun Izray\u00E8l yo te blije vire do yo, f\u00E8 yon l\u00F2t wout.",
    "Tout moun p\u00E8p Izray\u00E8l yo kite Kad\u00E8s, yo rive sou M\u00F2n Or la,",
    "ki te toupre fwonty\u00E8 peyi Edon an. Antan yo la, Sey\u00E8 a pale ak Moyiz ansanm ak Arawon, li di yo:",
    "-Arawon pa pral antre nan peyi mwen pwom\u00E8t pou m\u0027 bay moun p\u00E8p Izray\u00E8l yo. Msye pral mouri, li pral jwenn moun li yo ki te mouri anvan l\u0027 yo, paske nou tou de, nou pa t\u0027 f\u00E8 sa mwen te ban nou l\u00F2d f\u00E8 b\u00F2 sous dlo Meriba a.",
    "Pran Arawon ak Eleaza, pitit gason l\u0027 lan, moute sou m\u00F2n Or la ak yo.",
    "W\u0027a wete rad espesyal ki sou Arawon yo, w\u0027a mete yo sou Eleaza, pitit gason l\u0027 lan. Se la sou m\u00F2n lan Arawon pral mouri.",
    "Moyiz f\u00E8 tou sa Sey\u00E8 a te mande l\u0027 f\u00E8 a: Devan je tout moun, yo tou twa yo moute sou m\u00F2n Or la.",
    "L\u00E8fini, Moyiz wete rad espesyal ki te sou Arawon yo, li mete yo sou Eleaza, pitit gason Arawon an. Se la sou t\u00E8t m\u00F2n lan Arawon mouri. Apre sa, Moyiz ak Eleaza desann desann yo sou m\u00F2n lan.",
    "Tout p\u00E8p la vin konnen Arawon te mouri. Se konsa tout moun nan p\u00E8p Izray\u00E8l la pase trant jou ap kriye pou Arawon."
  ],
  [
    "Wa lavil Arad la, nan rejyon Neg\u00E8v la, te yon moun peyi Kanaran. L\u00E8 li vin tande moun p\u00E8p Izray\u00E8l yo t\u0027ap vini sou chemen ki mennen Atarim lan, l\u0027 al atake yo. Li f\u00E8 k\u00E8k ladan yo prizonye.",
    "L\u00E8 sa a, moun p\u00E8p Izray\u00E8l yo f\u00E8 yon ve bay Sey\u00E8 a, yo di konsa: -Si ou lage moun sa yo nan men nou, n\u0027ap mete yo tout apa pou ou ansanm ak tout lavil yo. N\u0027ap detwi yo n\u00E8t.",
    "Sey\u00E8 a tande sa yo te mande l\u0027 la, epi li ede yo, li f\u00E8 yo mete men sou moun Kanaran yo. Moun p\u00E8p Izray\u00E8l yo dispar\u00E8t tout moun yo ansanm ak tout lavil yo. Se pout\u00E8t sa yo rele kote sa a Oma.",
    "Moun Izray\u00E8l yo pati, yo kite m\u00F2n Or la, yo pran wout ki mennen b\u00F2 Lanm\u00E8 Wouj la, pou yo pa pase nan peyi Edon an. Men, antan y\u0027ap vwayaje a, p\u00E8p la vin dekouraje.",
    "P\u00E8p la pale Bondye ansanm ak Moyiz mal, yo leve d\u00E8y\u00E8 yo, yo di konsa: -Poukisa nou f\u00E8 nou soti kite peyi Lejip la? Gen l\u00E8 se pou f\u00E8 nou vin mouri nan dez\u00E8 sa a kote ki pa gen ni manje ni dlo. Nou bouke manje vye manje sa a ki pa ka f\u00E8 anyen pou nou ank\u00F2.",
    "L\u00E8 sa a, Sey\u00E8 a voye yon bann ti s\u00E8pan sou p\u00E8p la. Kote s\u00E8pan sa yo m\u00F2de ou la boule kou dife. Yo m\u00F2de p\u00E8p la. Anpil moun te mouri.",
    "P\u00E8p la vin jwenn Moyiz, yo di l\u0027 konsa: -Nou rekon\u00E8t nou f\u00E8 sa ki mal l\u00E8 nou pale kont Sey\u00E8 a ak kont ou menm tou. Tanpri, lapriy\u00E8 Sey\u00E8 a pou nou pou l\u0027 f\u00E8 s\u00E8pan sa yo ale. Moyiz lapriy\u00E8 pou p\u00E8p la vre.",
    "Sey\u00E8 a di Moyiz konsa: -F\u00E8 p\u00F2tre yon s\u00E8pan par\u00E8y ak s\u00E8pan sa yo. Mete l\u0027 sou yon poto byen wo. Konsa, depi yon s\u00E8pan m\u00F2de yon moun, moun lan va annik gade p\u00F2tre s\u00E8pan an, epi li p\u0027ap mouri.",
    "Moyiz pran kwiv, li fonn li, li f\u00E8 yon s\u00E8pan par\u00E8y ak s\u00E8pan yo. L\u00E8fini, li mete l\u0027 sou yon poto byen wo. Tout moun s\u00E8pan m\u00F2de, depi yo voye je yo gade s\u00E8pan an kwiv la, yo pa mouri.",
    "Moun p\u00E8p Izray\u00E8l yo pati, y\u0027 al moute kan yo nan fon Ob\u00F2t la.",
    "Apre sa, yo kite fon Ob\u00F2t, y\u0027 al moute kan yo b\u00F2 mazi Abarim yo nan dez\u00E8 ki sou b\u00F2 l\u00E8s peyi Moab la.",
    "Apre sa ank\u00F2, yo kite kote yo te ye a, y\u0027 al moute kan yo nan ravin Zer\u00E8d.",
    "L\u00E8 yo kite ravin Zer\u00E8d, y\u0027 al moute kan yo l\u00F2t b\u00F2 larivy\u00E8 Anon nan dez\u00E8 ki rive jouk nan teritwa moun Amori yo. Rivy\u00E8 Anon sa a te s\u00E8vi fwonty\u00E8 ant peyi Moab ak peyi Amori a.",
    "Se pout\u00E8t sa, nan liv istwa ki rakonte batay Sey\u00E8 a, nou jwenn yo pale sou lavil Vay\u00E8b, nan peyi Soufa a, ak ravin li yo, sou rivy\u00E8 Anon",
    "av\u00E8k fon lavalas li yo, ki desann b\u00F2 lavil Amoab la nan direksyon fwonty\u00E8 peyi Moab la.",
    "Apre sa, yo kite kote yo te ye a, y\u0027 al yon kote yo rele Bey\u00E8. Se la Sey\u00E8 a te pale ak Moyiz, l\u00E8 li te di l\u0027: Reyini tout p\u00E8p la. Mwen pral ba yo dlo.",
    "L\u00E8 sa a, moun Izray\u00E8l yo pran chante chante sa a: Pi a bay dlo! Annou chante pou sa!",
    "Pi ch\u00E8f yo te fouye Av\u00E8k baton k\u00F2mandan yo! Pi grann\u00E8g yo te fouye Av\u00E8k baton yo s\u00E8vi l\u00E8 y\u0027ap mache a! Apre sa, yo kite dez\u00E8 a, y\u0027 al moute kan yo Matana.",
    "L\u00E8 yo kite Matana, y\u0027 ale Nakaly\u00E8l. L\u00E8 yo kite Nakaly\u00E8l, yo moute Bann\u00F2t.",
    "L\u00E8 yo kite Bann\u00F2t, y\u0027 ale nan fon ki nan peyi Moab la, jouk sou t\u00E8t m\u00F2n Pisga, kote y\u0027ap gade tout dez\u00E8 a nan pye yo.",
    "L\u00E8 sa a, moun p\u00E8p Izray\u00E8l yo voye mesaje b\u00F2 kote Siyon, wa peyi Amori a, pou di l\u0027 konsa:",
    "-Kite nou pase ase nan mitan peyi ou la! Nou p\u0027ap kite wout nou pou pase nan mitan jaden ou, ni nan mitan pye rezen ou yo. Ata bw\u00E8 nou p\u0027ap bw\u00E8 dlo nan pi ou yo. N\u0027ap rete sou gran chemen ou va moutre nou an, jouk n\u0027a fin trav\u00E8se l\u00F2t b\u00F2 peyi ou la.",
    "Men, Siyon pa t\u0027 vle kite p\u00E8p Izray\u00E8l la pase sou t\u00E8 li yo. Li leve tout p\u00E8p l\u0027 a, li mache sou moun p\u00E8p Izray\u00E8l yo, l\u0027 al kontre ak yo yon kote nan dez\u00E8 a yo rele Jaza, l\u0027 atake yo.",
    "Men, moun Izray\u00E8l yo touye anpil ladan yo nan batay la, yo pran tout peyi a nan men yo, depi larivy\u00E8 Anon nan sid rive larivy\u00E8 Jab\u00F2k nan n\u00F2, toupre fwonty\u00E8 peyi Amon an, ki te yon fwonty\u00E8 byen gade.",
    "Se konsa, moun Izray\u00E8l yo pran tout lavil moun Amori yo, depi Esbon, kapital la ak l\u00F2t ti bouk nan vwazinaj li ki te sou kont li, epi yo rete ladan yo tout.",
    "Lavil Esbon te kapital peyi a. Se la Siyon, wa peyi Amori a, te rete. Se menm Siyon sa a ki te goumen kont ansyen wa peyi Moab la epi ki te pran tout peyi a pou li jouk larivy\u00E8 Anon.",
    "Se pout\u00E8t sa sanba yo di: -Ann ale Esbon! Ann al bati l\u0027 ank\u00F2! Ann al mete lavil wa Siyon an kanpe sou de pye l\u0027 ank\u00F2!",
    "Paske yon s\u00E8l dife te soti lavil Esbon, Wi, lame wa Siyon an derape tankou yon flanm dife, li boule lavil A Moab. Li devore tout ch\u00E8f ki rete sou m\u00F2n Anon an.",
    "Sa pral r\u00E8d n\u00E8t pou nou, moun peyi Moab! Nou p\u00E8di n\u00E8t, nou menm s\u00E8vit\u00E8 Kem\u00F2ch! Bondye nou an f\u00E8 pitit gason nou yo kouri al kache. Li kite pitit fi nou yo tounen prizonye nan men Siyon, wa peyi Amori a.",
    "Men koulye a, se moun lavil Esbon yo ki p\u00E8di n\u00E8t fwa sa a! Nou mete kou sou yo depi lavil Esbon rive Dibon! Nou devaste peyi a kite l\u0027 blanch jouk Nofak, toupre Medeba.",
    "Se konsa, moun p\u00E8p Izray\u00E8l yo vin rete nan peyi Amori a.",
    "Moyiz menm voye k\u00E8k moun w\u00E8 ki jan sa ye nan lavil Jaz\u00E8. Apre sa, moun Izray\u00E8l yo mache pran lavil la ak l\u00F2t ti bouk ki nan vwazinaj li. Kote yo pase, yo mete moun Amori yo dey\u00F2 lakay yo.",
    "Apre sa, moun p\u00E8p Izray\u00E8l yo tounen sou wout yo, yo pran chemen ki mennen lavil Bazan. Epi Og, wa lavil Bazan an, leve tout p\u00E8p l\u0027 a, li vin kontre ak yo pou l\u0027 atake yo b\u00F2 Edreyi.",
    "Sey\u00E8 a di Moyiz konsa: -Ou pa bezwen p\u00E8 msye! M\u0027ap f\u00E8 nou kraze l\u0027 anba pye nou, li menm ansanm ak tout p\u00E8p l\u0027 a. M\u0027ap f\u00E8 nou pran peyi l\u0027 la pou nou. Nou pral f\u00E8 l\u0027 pase sa nou te f\u00E8 Siyon, wa peyi Amori ki te rete Esbon an, pase.",
    "Se konsa, moun p\u00E8p Izray\u00E8l yo touye Og, ansanm ak pitit gason l\u0027 yo ak tout p\u00E8p l\u0027 a. Yo pa kite yonn chape, yo pran tout peyi a pou yo."
  ],
  [
    "Moun p\u00E8p Izray\u00E8l yo kite kote yo te ye a, y\u0027 al moute kan yo nan plenn Moab, ki l\u00F2t b\u00F2 larivy\u00E8 Jouden, anfas lavil Jeriko.",
    "L\u00E8 wa Balak, pitit Zip\u00F2, w\u00E8 tou sa moun p\u00E8p Izray\u00E8l yo te f\u00E8 moun Amori yo,",
    "li menm ak tout moun p\u00E8p Moab yo te vin p\u00E8 p\u00E8p Izray\u00E8l la kou chat, paske moun p\u00E8p Izray\u00E8l yo te anpil anpil.",
    "Moun Moab yo pale ak ch\u00E8f fanmi moun Madyan yo, yo di yo: -Bann moun sa yo pral manje tou sa ki alantou nou, tankou b\u00E8f k\u0027ap manje z\u00E8b nan savann. L\u00E8 sa a, se Balak, pitit Zip\u00F2, ki te wa peyi Moab.",
    "Li voye k\u00E8k mesaje b\u00F2 kote Balaram, pitit Bey\u00F2 a, ki te rete lavil Pet\u00F2, b\u00F2 gwo larivy\u00E8 Lefrat la nan peyi moun Amaf yo. Men komisyon li te voye ba li: -Men, gen yon p\u00E8p la a ki soti nan peyi Lejip. Y\u0027ap mache pran tout peyi pou yo. Koulye a, men yo kanpe toupre l\u00F2t b\u00F2 fwonty\u00E8 peyi mwen an.",
    "Tanpri, vini non. Vin madichonnen yo pou mwen, paske yo pi f\u00F2 pase m\u0027. L\u00E8 sa a, ou pa janm konnen, m\u0027a ka bat yo, m\u0027a mete yo dey\u00F2 nan peyi a. Paske mwen konnen l\u00E8 ou beni yon moun, li beni n\u00E8t, Konsa tou, l\u00E8 ou bay yon moun madichon, li madichonnen n\u00E8t.",
    "Se konsa, ch\u00E8f fanmi moun Moab yo ak ch\u00E8f fanmi moun Madyan yo pati. Yo te pote ak yo sa ki te neses\u00E8 pou peye konsiltasyon an. Yo rive kay Balaram, epi yo ba li komisyon Balak la.",
    "Balaram di yo: -Bon. Nou m\u00E8t pase nwit la isit la. Denmen m\u0027a ban nou repons mwen dapre sa Sey\u00E8 a va f\u00E8 m\u0027 konnen. Se konsa, ch\u00E8f fanmi moun Moab yo rete lakay Balaram.",
    "Bondye vin b\u00F2 kote Balaram, li di l\u0027 konsa: -Ki moun sa yo ki lakay ou a?",
    "Balaram reponn: -Se Balak, pitit Zip\u00F2 a, wa peyi Moab, ki voye yo vin di m\u0027:",
    "Men gen yon p\u00E8p ki soti nan peyi Lejip k\u0027ap mache pran tout peyi pou yo. Tanpri, vini ba yo madichon pou li. Konsa, l\u0027a ka rive bat yo, l\u0027a ka mete yo dey\u00F2 nan peyi a.",
    "Men Bondye di Balaram konsa: -Piga ou ale ak mesye sa yo, tande. Piga ou bay p\u00E8p Izray\u00E8l la madichon, paske se mwen ki beni yo.",
    "Nan denmen maten, byen bon\u00E8, Balaram leve, l\u0027 al jwenn moun Balak te voye yo, li di yo: -Tounen lakay nou, paske Sey\u00E8 a pa vle kite m\u0027 ale ak nou.",
    "Se konsa ch\u00E8f moun Moab yo leve, yo tounen b\u00F2 kote Balak, yo di l\u0027 konsa: -Balaram refize vini av\u00E8k nou!",
    "L\u00E8 sa a, Balak voye yon bann l\u00F2t ch\u00E8f kote Balaram ank\u00F2. Men, fwa sa a ch\u00E8f sa yo te pi plis, epi yo te pi grann\u00E8g pase premye yo.",
    "Mesye yo leve vre, y\u0027 ale b\u00F2 kote Balaram, epi yo di l\u0027 konsa: -Men sa Balak, pitit Zip\u00F2 a, voye di ou: Tanpri, pa kite anyen anpeche ou vin b\u00F2 kote m\u0027.",
    "Gade: m\u0027ap kite anpil b\u00E8l bagay pou ou. M\u0027ap f\u00E8 tou sa ou di m\u0027 f\u00E8. Tanpri, vini non! Vin bay p\u00E8p sa a madichon pou mwen.",
    "Men, Balaram reponn moun Balak yo, li di yo: -Balak te m\u00E8t ban mwen kay li plen ajan ak l\u00F2, mwen p\u0027ap f\u00E8 anyen, ni lou ni lej\u00E8, ki pou f\u00E8 m\u0027 dezobeyi l\u00F2d Sey\u00E8 a, Bondye mwen an.",
    "Yon s\u00E8l bagay, nou m\u00E8t d\u00F2mi isit la asw\u00E8 a, pou m\u0027 ka konnen si Sey\u00E8 a gen l\u00F2t bagay li vle di m\u0027 ank\u00F2.",
    "Jou lannwit sa a, Bondye vin jwenn Balaram, epi li di l\u0027 konsa: -Si se chache mesye sa yo vin chache ou, ou m\u00E8t leve ale ak yo. Men, se sa mwen di ou f\u00E8 ase pou ou f\u00E8.",
    "Nan denmen maten, byen bon\u00E8, Balaram leve, li sele manman bourik l\u0027 a, epi li pati av\u00E8k ch\u00E8f moun Moab yo.",
    "Pati Balaram pati, Bondye fache sou li. Se konsa, antan Balaram taprale sou manman bourik l\u0027 a, av\u00E8k de domestik ki t\u0027ap mache av\u00E8 l\u0027 yo, zanj Sey\u00E8 a vin kanpe nan mitan wout la pou bare chemen l\u0027.",
    "L\u00E8 manman bourik la w\u00E8 zanj Sey\u00E8 a ki te kanpe nan mitan wout la av\u00E8k nepe li nan men l\u0027, bourik la chankre, li lage k\u00F2 l\u0027 nan jaden. Balaram bat bourik la jouk li f\u00E8 l\u0027 tounen sou wout la.",
    "Men zanj Sey\u00E8 a vin kanpe yon kote wout la te jennen, kote wout la pase nan mitan de jaden rezen av\u00E8k yon miray kloti sou chak b\u00F2.",
    "L\u00E8 manman bourik la w\u00E8 zanj Sey\u00E8 a, l\u0027 al fwote k\u00F2 l\u0027 sou miray la. Se konsa li kwense pye Balaram sou miray la. Balaram tanmen bat l\u0027 ank\u00F2.",
    "Zanj Sey\u00E8 a f\u00E8 yon ti mache ank\u00F2, epi l\u0027 al kanpe yon kote wout la te pi jennen toujou, kif\u00E8 pa t\u0027 gen yon ti espas menm pou pase ni adwat, ni agoch.",
    "L\u00E8 bourik la w\u00E8 zanj Sey\u00E8 a, fwa sa a, li kouche ak tout Balaram sou li. Balaram fache, li tonbe bat bourik la ak gwo baton ki te nan men l\u0027 lan.",
    "L\u00E8 sa a, Sey\u00E8 a bay bourik la lapaw\u00F2l. Bourik la di Balaram konsa: -Kisa m\u0027 f\u00E8 ou? Poukisa an twa fwa ou bat mwen konsa:",
    "Balaram di bourik la konsa: -Se paske w\u0027ap pase m\u0027 nan jw\u00E8t! Pa pito se te yon manch\u00E8t osinon yon nepe ki te nan men m\u0027, ou ta gen tan konnen. Ou mouri lontan!",
    "Bourik la reponn, li di l\u0027: -Eske se pa bourik ou mwen ye! Se pa sou mwen ou toujou moute depi tout tan jouk j\u00F2di a? Ou janm w\u00E8 mwen konn aji konsa av\u00E8 ou? Balaram reponn: -Non!",
    "L\u00E8 sa a, Sey\u00E8 a louvri je Balaram, li f\u00E8 l\u0027 w\u00E8 zanj lan ki te kanpe nan mitan wout la av\u00E8k nepe l\u0027 nan men l\u0027. Balaram lage k\u00F2 l\u0027 fas at\u00E8.",
    "Zanj lan di l\u0027 konsa: -Poukisa an twa fwa ou bat bourik la konsa? Se mwen menm ki vin bare chemen ou, paske ou pa t\u0027 dwe al f\u00E8 vwayaj sa a.",
    "Men bourik ou a te w\u00E8 m\u0027. Se pout\u00E8t sa, an twa fwa, li te vle chankre. Men, ou m\u00E8t di l\u0027 m\u00E8si, paske si li pa t\u0027 f\u00E8 sa, mwen ta gen tan touye ou. Li menm, mwen pa t\u0027ap f\u00E8 l\u0027 anyen.",
    "Balaram reponn: -Sa m\u0027 f\u00E8 a pa bon, vre! S\u00E8lman, mwen pa t\u0027 konnen se ou menm ki te bare wout la devan m\u0027. Men si koulye a ou pa vle m\u0027 al pi lwen, m\u0027ap tou tounen lakay mwen.",
    "Men, zanj Bondye a di li: -Ou m\u00E8t ale ak mesye yo. S\u00E8lman, pa di anyen pase sa m\u0027a di ou di. Se konsa Balaram ale ak ch\u00E8f Balak te voye b\u00F2 kote l\u0027 yo.",
    "L\u00E8 Balak vin konnen Balaram t\u0027ap vini, li pati, l\u0027 al kontre l\u0027 jouk Amoab, yon lavil sou fwonty\u00E8 b\u00F2 larivy\u00E8 Anon an.",
    "Balak di Balaram konsa: -Ki jan f\u00E8 mwen voye moun al chache ou, ou pa vin jwenn mwen? Se konprann ou konprann mwen pa ta ka resevwa ou jan ou merite l\u0027 la?",
    "Balaram reponn: -Apa mwen vini fwa sa a! Men mwen tou pale ou, se paw\u00F2l Bondye va mete nan bouch mwen ase m\u0027ap di.",
    "Se konsa, Balaram ale av\u00E8k Balak jouk yo rive lavil Kiriyat-Ous\u00F2t.",
    "Rive la, Balak f\u00E8 touye b\u00E8f ak mouton, epi li voye k\u00E8k moso vyann bay Balaram ansanm ak ch\u00E8f ki te av\u00E8 l\u0027 yo.",
    "Nan denmen maten, Balak pran Balaram, yo moute sou m\u00F2n Bam\u00F2tbaal. Antan yo la, yo te kapab w\u00E8 yon p\u00F2syon nan moun Izray\u00E8l yo."
  ],
  [
    "Balaram di Balak konsa: -Bati s\u00E8t lot\u00E8l isit la pou mwen. Apre sa, ban mwen s\u00E8t towo b\u00E8f ak s\u00E8t belye mouton.",
    "Balak f\u00E8 sa Balaram te di l\u0027 f\u00E8 a. L\u00E8fini, Balaram ak Balak touye yon towo b\u00E8f ak yon belye mouton sou chak lot\u00E8l.",
    "Apre sa, Balaram di Balak konsa: -Rete kanpe b\u00F2 kote ofrann ou mete ap boule la a. Mwen menm, mwen pral w\u00E8 si Sey\u00E8 a p\u0027ap vin jwenn mwen. Apre sa, m\u0027a f\u00E8 ou konnen sa l\u0027a f\u00E8 m\u0027 w\u00E8 a. Epi l\u0027 ale sou t\u00E8t yon ti m\u00F2n ki pa t\u0027 gen yon ti pyebwa sou li.",
    "Epi Bondye vin jwenn li la. Balaram di l\u0027 konsa: -Mwen te f\u00E8 bati s\u00E8t lot\u00E8l pou ou, epi mwen te touye yon towo b\u00E8f ak yon belye mouton sou chak lot\u00E8l pou ou.",
    "Sey\u00E8 a pale ak Balaram byen pale. Apre sa, li di l\u0027: -Tounen b\u00F2 kote Balak. W\u0027a pale av\u00E8 l\u0027 jan mwen di ou la.",
    "Se konsa, Balaram tounen b\u00F2 kote Balak. Li jwenn li kanpe b\u00F2 ofrann boule yo ansanm ak l\u00F2t ch\u00E8f moun Moab yo.",
    "L\u00E8fini, li pran chante chante sa a: -Balak f\u00E8 m\u0027 kite peyi m\u0027, peyi Aram. Wa Moab la f\u00E8 m\u0027 desann soti nan m\u00F2n b\u00F2 sol\u00E8y leve yo. Li di m\u0027: Vini non! Vin bay moun Jak\u00F2b yo madichon. Vini non! Vin kraponnen moun Izray\u00E8l yo.",
    "Men ki jan ou ta vle pou m\u0027 madichonnen moun Bondye pa madichonnen? Ki jan ou ta vle pou m\u0027 kraponnen moun Bondye pa kraponnen?",
    "Mwen kanpe sou t\u00E8t gwo w\u00F2ch yo, mwen w\u00E8 yo. Antan mwen sou ti m\u00F2n yo, m\u0027ap gade anba: Wi, se yon p\u00E8p k\u0027ap viv yon jan apa pou kont li. Se yon p\u00E8p ki pa menm ak l\u00F2t p\u00E8p yo!",
    "Ki moun ki ka konte val\u00E8 pitit Jak\u00F2b genyen? Yo anpil tankou grenn pousy\u00E8 ki sou lat\u00E8. Ki moun ki ka konte val\u00E8 pitit Izray\u00E8l yo ye? Mwen ta renmen mouri tankou moun ki mache dwat devan Bondye. Mwen ta renmen fini tankou yo ak k\u00E8 poze.",
    "Balak di Balaram: -Kisa w\u0027ap f\u00E8 m\u0027 konsa? Mwen mennen ou isit la pou bay l\u00E8nmi m\u0027 yo madichon, epi se beni mwen w\u00E8 w\u0027ap beni yo!",
    "Balaram reponn: -Mwen te tou di ou se s\u00E8lman paw\u00F2l Sey\u00E8 a va mete nan bouch mwen m\u0027ap di.",
    "Balak di Balaram konsa: -Ann al av\u00E8 m\u0027 yon l\u00F2t kote. Antan ou va la, ou p\u0027ap w\u00E8 tout p\u00E8p Izray\u00E8l la, men s\u00E8lman yon p\u00F2syon ladan l\u0027. W\u0027a rete kanpe la, epi w\u0027a bay ti sa w\u0027a w\u00E8 a madichon pou mwen.",
    "Balak pran Balaram, li mennen l\u0027 nan jaden Santin\u00E8l yo, sou t\u00E8t m\u00F2n Pisga. L\u00E8 l\u0027 rive la, li bati s\u00E8t lot\u00E8l. Epi li touye yon jenn ti towo b\u00E8f ak yon belye mouton sou chak lot\u00E8l pou Bondye.",
    "Balaram di Balak konsa: -Rete kanpe b\u00F2 kote ofrann ou mete boule sou lot\u00E8l yo. Mwen menm, mwen pral kontre ak Bondye pi devan.",
    "Sey\u00E8 a vin jwenn Balaram, li pale ak Balaram byen pale ank\u00F2, epi li di l\u0027: -Tounen al jwenn Balak. W\u0027a pale av\u00E8 l\u0027 jan mwen di ou la.",
    "Se konsa Balaram tounen b\u00F2 kote Balak, li jwenn li kanpe b\u00F2 ofrann boule yo ansanm ak tout ch\u00E8f moun Moab yo. Epi Balak mande l\u0027: -Kisa Sey\u00E8 a di konsa?",
    "Epi Balaram pran chante chante sa a: -Souke k\u00F2 ou, Balak! Vin tande! Pare z\u00F2r\u00E8y ou, pitit Zip\u00F2!",
    "Bondye pa tankou moun k\u0027ap bay manti. Non! Li pa tankou moun k\u0027ap chanje lide yo pou ti krik ti krak! Depi li pwom\u00E8t yon bagay, l\u0027ap f\u00E8 l\u0027. Depi li pale, f\u00F2k sa li di a rive vre!",
    "Yo ban m\u0027 l\u00F2d pou m\u0027 beni p\u00E8p Izray\u00E8l la! L\u00E8 Bondye fin bay benediksyon l\u0027, nanpwen anyen mwen ka f\u00E8 ank\u00F2.",
    "Mwen pa w\u00E8 okenn mal\u00E8 pou moun Jak\u00F2b yo. Ni mwen pa w\u00E8 okenn traka pou moun Izray\u00E8l yo. Sey\u00E8 a, Bondye yo a, l\u0027a av\u00E8k yo. Yo tout kontan, y\u0027ap f\u00E8 konnen se li ki wa yo.",
    "Paske, l\u00E8 Bondye t\u0027ap f\u00E8 yo soti kite peyi Lejip la, li te ba yo f\u00F2s pou yo te goumen tankou towo mawon.",
    "Pa gen wanga ki ka pran sou moun Jak\u00F2b yo. Pa gen maji ki ka f\u00E8 moun Izray\u00E8l yo anyen. L\u00E8 l\u00E8 a va rive, y\u0027a di moun Jak\u00F2b yo ak moun Izray\u00E8l yo: Gade sa Sey\u00E8 a f\u00E8 pou nou!",
    "Gade! P\u00E8p Izray\u00E8l la kanpe tankou yon manman lyon. Yo leve kanpe tankou yon mal lyon. Yo p\u0027ap chita toutotan yo pa fin devore moun ki tonbe anba men yo, toutotan yo pa fin bw\u00E8 san moun yo touye yo.",
    "L\u00E8 sa a, Balak di Balaram konsa: -Menm jan ou pa vle ba yo madichon an, ou pa t\u0027 dwe asepte ba yo benediksyon non plis.",
    "Men, Balaram reponn Balak, li di l\u0027: -Mwen te tou pale ou wi. Mwen te di ou: Tou sa Sey\u00E8 a va di m\u0027 f\u00E8, se sa m\u0027ap f\u00E8.",
    "Balak di Balaram konsa: -Ann al non! Mwen pral mennen ou yon l\u00F2t kote. Ou pa janm konnen, antan ou la a, Bondye ka kite ou bay p\u00E8p la madichon pou mwen.",
    "Balak mennen Balaram sou t\u00E8t m\u00F2n Pey\u00F2 a. Antan yo la, yo dekouvri tout dez\u00E8 a nan pye yo.",
    "Balaram di Balak konsa: -Bati s\u00E8t lot\u00E8l pou mwen isit la. L\u00E8fini, f\u00E8 m\u0027 jwenn s\u00E8t jenn ti towo b\u00E8f ak s\u00E8t belye mouton.",
    "Balak f\u00E8 tou sa Balaram te di l\u0027 f\u00E8 a, epi li touye yon ti towo b\u00E8f ak yon belye mouton sou chak lot\u00E8l pou Bondye."
  ],
  [
    "L\u00E8 sa a, Balaram te fin konprann se yon s\u00E8l bagay Sey\u00E8 a te vle, se beni pou li beni p\u00E8p Izray\u00E8l la. Se pout\u00E8t sa, li pa f\u00E8 tankou l\u00F2t fwa yo. Li pa al chache konnen sa Sey\u00E8 a te vle f\u00E8 l\u0027 konnen an. Men, li bay fas li sou dez\u00E8 a.",
    "Li leve je l\u0027, epi li w\u00E8 moun p\u00E8p Izray\u00E8l yo ak tant yo byen ranje, chak branch fanmi apa. Lespri Bondye desann sou li.",
    "Epi li pran chante chante sa a: -Men sa mwen menm, Balaram, pitit B\u00E8y\u00F2, m\u0027ap di: Men paw\u00F2l k\u0027ap soti nan bouch moun Bondye te louvri je a,",
    "paw\u00F2l moun ki te tande sa Bondye ap di a, paw\u00F2l moun ki te w\u00E8 sa Bondye ki gen tout pouvwa a f\u00E8 l\u0027 w\u00E8 a. L\u00E8 sa a, li te tonbe fas at\u00E8, men Bondye te louvri je l\u0027.",
    "Ala b\u00E8l tant nou yo b\u00E8l, moun Jak\u00F2b yo! Ala b\u00E8l kote nou rete a b\u00E8l, moun Izray\u00E8l yo!",
    "Yo laji k\u00F2 yo tankou dlo larivy\u00E8 k\u0027ap desann. Yo tankou jaden k\u0027ap pouse sou b\u00F2 larivy\u00E8, tankou yon pye lalwa Bondye li menm ta plante, tankou yon pye s\u00E8d k\u0027ap grandi b\u00F2 kannal dlo.",
    "Lame p\u00E8p Izray\u00E8l la ap f\u00E8 nasyon yo tranble. P\u00E8p Izray\u00E8l la ap donminen sou anpil l\u00F2t p\u00E8p. Wa li yo ap pi f\u00F2 pase wa Agag, Y\u0027ap gouv\u00E8nen sou anpil nasyon.",
    "Bondye te mennen yo soti kite peyi Lejip. Li te goumen pou yo tankou yon towo mawon. L\u0027ap manje tout nasyon ki pa vle w\u00E8 yo. L\u0027ap kraze tout zo yo an miy\u00E8t moso. L\u0027ap p\u00E8se yo pak an pak ak fl\u00E8ch li yo.",
    "P\u00E8p Izray\u00E8l la chita at\u00E8 a, l\u0027 ap pran repo, tankou yon lyon, tankou yon fenm\u00E8l lyon. L\u00E8 l\u0027ap d\u00F2mi, ki moun ki ka penm\u00E8t yo leve l\u0027? benediksyon pou tout moun ki mande benediksyon pou p\u00E8p Izray\u00E8l la! Madichon pou tout moun k\u0027ap mande madichon pou p\u00E8p Izray\u00E8l la!",
    "L\u00E8 sa a, Balak f\u00E8 yon s\u00E8l move sou Balaram, li frape pye l\u0027 at\u00E8, li di konsa: -Mwen te rele ou isit la pou bay l\u00E8nmi m\u0027 yo madichon pou mwen. Men, gade sa ou f\u00E8. Se beni ou beni yo pito. Sa f\u00E8 twa fwa ou f\u00E8 sa.",
    "Koulye a, pito ou kouri al lakay ou, tande. Mwen te pwom\u00E8t pou m\u0027 te f\u00E8 anpil b\u00E8l bagay pou ou. Men, gade sa Sey\u00E8 a f\u00E8 ou: ou p\u00E8di tout.",
    "Balaram reponn, li di l\u0027 konsa: -Mwen te tou pale moun ou te voye chache m\u0027 yo. Mwen te di yo:",
    "Balak te m\u00E8t ban mwen kay li plen ajan ak l\u00F2, mwen p\u0027ap f\u00E8 anyen pout\u00E8t pa m\u0027 ki pou f\u00E8 m\u0027 dezobeyi l\u00F2d Sey\u00E8 a, ni an byen ni an mal. Sa Sey\u00E8 a di m\u0027 di, se sa ase m\u0027ap di.",
    "Balaram di Balak ank\u00F2: -Wi, koulye a mwen pral lakay mwen. Men, anvan m\u0027 ale, vini m\u0027 di ou kisa p\u00E8p Izray\u00E8l la pral f\u00E8 p\u00E8p ou a nan jou k\u0027ap vini yo.",
    "Epi Balaram pran chante chante sa a: -Men sa mwen menm, Balaram, pitit B\u00E8y\u00F2, m\u0027ap di. Men paw\u00F2l k\u0027ap soti nan bouch moun Bondye te louvri je a,",
    "moun ki ka tande sa Bondye ap di a, moun ki gen konesans ki soti nan men Bondye ki anwo nan sy\u00E8l la, moun ki te w\u00E8 sa Bondye ki gen tout pouvwa a f\u00E8 l\u0027 w\u00E8 a. Li te tonbe fas at\u00E8, men Bondye te louvri je l\u0027.",
    "Mwen w\u00E8 sa ki gen pou rive p\u00E8p Izray\u00E8l la. M\u0027ap gade sa ki pral rive l\u0027 pita. Tankou yon gwo zetwal, mwen w\u00E8 yon ch\u00E8f k\u0027ap soti nan fanmi Jak\u00F2b la. Yon gwo wa pral leve nan mitan p\u00E8p Izray\u00E8l la. L\u0027ap kraze ch\u00E8f Moab yo, l\u0027ap detwi tout pitit S\u00E8t yo.",
    "Y\u0027a deposede moun Edon yo. Y\u0027a pran peyi Seyi a nan men l\u00E8nmi l\u0027 yo. Men, yo menm, moun Izray\u00E8l yo, y\u0027ap f\u00E8 m\u00E8v\u00E8y nan lag\u00E8.",
    "Yon gwo ch\u00E8f pral soti nan p\u00E8p Izray\u00E8l la. L\u0027a gouv\u00E8nen sou yo tout. L\u0027a touye r\u00E8s moun ki te rete nan lavil yo apre batay la.",
    "Apre sa, Balaam w\u00E8 moun Amal\u00E8k yo nan vizyon l\u0027 lan. Li bay mesaj sa a, li di konsa: -Moun Amal\u00E8k yo, se yon nasyon ki f\u00F2 anpil. Men, bout pou bout, yo gen pou yo dispar\u00E8t n\u00E8t.",
    "Apre sa, Balaram w\u00E8 moun Kayen yo nan vizyon l\u0027 lan. Li bay mesaj sa a, li di konsa: -Kote ou rete a ou byen pwoteje. Ou ta di yon nich poze sou t\u00E8t yon gwo fal\u00E8z.",
    "Men, w\u00E8 pa w\u00E8, moun Kayen yo la pou yo fini mal. Peyi Lasiri va dep\u00F2te yo.",
    "Balaram pran pale ank\u00F2. Li bay mesaj sa a, li di ank\u00F2: -Kil\u00E8s ki va la l\u00E8 Bondye va f\u00E8 tou sa?",
    "L\u00E8 sa a, moun ap soti lavil Kitim nan bato vin anvayi peyi a. Yo pral kraze peyi Lasiri ak lavil Babil\u00F2n. Men, ata moun Kitim yo gen pou dispar\u00E8t n\u00E8t tou.",
    "Apre sa, Balaram leve, li tounen tounen l\u0027 lakay li. Epi Balak al f\u00E8 wout li."
  ],
  [
    "P\u00E8p Izray\u00E8l la vin moute tant yo nan Fon Zakasya yo. L\u00E8 sa a, mesye yo konmanse lage k\u00F2 yo nan vagabondaj ak fanm peyi Moab yo.",
    "Medam peyi Moab yo menm envite yo nan seremoni ofrann b\u00E8t yo t\u0027ap touye pou bondye pa yo. Moun p\u00E8p Izray\u00E8l yo ale vre, yo manje epi yo s\u00E8vi bondye moun Moab yo.",
    "Se konsa p\u00E8p Izray\u00E8l la pran s\u00E8vi Baal-Pey\u00F2. Sa te f\u00E8 Sey\u00E8 a ank\u00F2l\u00E8 anpil sou moun p\u00E8p Izray\u00E8l yo.",
    "Sey\u00E8 a di Moyiz konsa: -Pran tout ch\u00E8f p\u00E8p la, pann yo gwo midi devan mwen. Konsa, mwen p\u0027ap ank\u00F2l\u00E8 sou yo ank\u00F2.",
    "Moyiz di ch\u00E8f ki te reskonsab p\u00E8p la: -Se pou nou chak nou touye tout gason nan moun nou yo ki te al s\u00E8vi Baal-Pey\u00F2.",
    "L\u00E8 sa a, antan tout moun yo t\u0027ap kriye sou devan p\u00F2t Tant Randevou a, yonn nan gason p\u00E8p Izray\u00E8l la ale, li mennen yon fanm peyi Madyan lakay li, devan Moyiz ak tout moun p\u00E8p Izray\u00E8l la.",
    "L\u00E8 Fineas, pitit gason Eleaza a, pitit pitit Arawon, pr\u00E8t la, w\u00E8 sa, li leve, li kite moun yo kote yo te reyini an, li pase men l\u0027, li pran yon frenn.",
    "Li swiv nonm lan ak fanm lan anba tant lan, epi li p\u00E8se tou de, ni nonm lan ni fanm lan, ak frenn lan anba ti vant yo. Lamenm, epidemi ki t\u0027ap ravaje p\u00E8p la sispann.",
    "Te gen vennkatmil (24.000) moun ki te gen tan mouri nan epidemi an.",
    "Sey\u00E8 a pale ak Moyiz, li di l\u0027 konsa:",
    "-Se Fineas, pitit gason Eleaza a, pitit pitit gason Arawon pr\u00E8t la, ki te f\u00E8 m\u0027 sispann ank\u00F2l\u00E8 sou p\u00E8p la. Paske nan tout moun sa yo, se li menm ki pa t\u0027 ka sip\u00F2te w\u00E8 yon moun nan p\u00E8p Izray\u00E8l la kite m\u0027 pou l\u0027 al s\u00E8vi yon l\u00F2t bondye. Se pout\u00E8t sa, atout mwen t\u0027ap f\u00E8 jalouzi a, mwen pa fin touye tout p\u00E8p la n\u00E8t.",
    "Men sa pou ou di Fineas pou mwen: m\u0027ap siyen yon kontra av\u00E8 l\u0027 ki pou ba li k\u00E8 poze.",
    "M\u0027ap mete li, li menm ak tout ras fanmi l\u0027 apre li, pou yo s\u00E8vi m\u0027 pr\u00E8t pou tout tan. Paske li te f\u00E8 m\u0027 w\u00E8 jan li pa t\u0027 tolere moun s\u00E8vi l\u00F2t bondye pase mwen. Se konsa li f\u00E8 m\u0027 padonnen sa p\u00E8p la te f\u00E8 ki mal la.",
    "Nonm p\u00E8p Izray\u00E8l ki te mouri ansanm ak fanm peyi Madyan an te rele Zimri. Se te pitit gason Salou, ch\u00E8f nan branch fanmi Simeyon an.",
    "Fanm peyi Madyan yo te touye a te rele Kozbi. Se te pitit fi Sou, ki li menm te ch\u00E8f yon branch nan fanmi moun Madyan yo.",
    "L\u00E8 sa a, Sey\u00E8 a pale ak Moyiz, li di l\u0027:",
    "-Al atake moun Madyan yo. Bat yo byen bay.",
    "Paske se yo menm ki te atake nou anvan ak malefis yo te voye sou nou nan zaf\u00E8 Pey\u00F2 a, ak nan zaf\u00E8 Kozbi a, pitit fi ch\u00E8f peyi Madyan an, moun menm ras ak yo a, fanm yo te touye l\u00E8 epidemi te tonbe sou nou nan peyi Pey\u00F2 a."
  ],
  [
    "Apre epidemi an, Sey\u00E8 a pale ak Moyiz ansanm ak Eleaza, pitit gason Arawon, pr\u00E8t la, li di yo konsa:",
    "-Nou pral f\u00E8 resansman tout moun p\u00E8p Izray\u00E8l la, tou sa ki gen ventan osinon ki pi gran, chak fanmi apa, dapre zans\u00E8t yo. W\u0027a pran non tout gason nan p\u00E8p Izray\u00E8l la ki bon pou f\u00E8 lag\u00E8.",
    "Se konsa, antan p\u00E8p la nan plenn peyi Moab yo, toupre larivy\u00E8 Jouden, anfas lavil Jeriko, Moyiz ak Eleaza, pr\u00E8t la, ba yo l\u00F2d",
    "pou tout gason ki gen ventan osinon ki pi gran vin bay non yo, dapre l\u00F2d Sey\u00E8 a te bay Moyiz. Men moun p\u00E8p Izray\u00E8l la ki te soti kite peyi Lejip:",
    "Nan branch fanmi Woubenn, premye pitit gason Izray\u00E8l la, te gen fanmi moun En\u00F2k yo, fanmi moun Palou yo,",
    "fanmi moun Ezwon yo ak fanmi moun Kami yo.",
    "Se tout moun sa yo ki nan branch fanmi Woubenn lan. L\u00E8 resansman an, yo te jwenn karanntwamil s\u00E8tsantrant (43.730) gason nan branch fanmi sa a.",
    "Palou te papa Eliyab.",
    "Eliyab te papa Nemw\u00E8l, Datan ak Abiram. Se Datan ak Abiram sa yo, de n\u00E8g moun yo te konsidere anpil, ki te rev\u00F2lte kont Moyiz ak Arawon. Yo te f\u00E8 pati bann moun Kore yo ki te rev\u00F2lte kont Sey\u00E8 a.",
    "L\u00E8 sa a, t\u00E8 a te louvri, li vale yo, epi yo mouri ansanm ak Kore ak tout bann moun li yo. Jou sa a, dife te boule desansenkant (250) moun. Se te yon av\u00E8tisman pou p\u00E8p la.",
    "Men, pitit gason Kore yo pa t\u0027 mouri l\u00E8 sa a.",
    "Men pitit gason Simeyon yo ak tout k\u00F2t fanmi yo. Te gen fanmi moun Nemw\u00E8l yo, fanmi moun Yamen yo, fanmi moun Yakim yo,",
    "fanmi moun Zera yo ak fanmi moun Sayil yo.",
    "Se tout moun sa yo ki nan branch fanmi Simeyon an. L\u00E8 resansman an, te gen venndemil desan (22.200) gason nan branch fanmi sa a.",
    "Men pitit gason Gad yo ak tout k\u00F2t fanmi yo. Te gen fanmi moun Sefon yo, fanmi moun Agi yo, fanmi moun Chouni yo,",
    "fanmi moun Ozni yo, fanmi moun Eri yo,",
    "fanmi moun Aw\u00F2d yo, fanmi moun Areli yo.",
    "Se tout moun sa yo ki nan branch fanmi Gad la. L\u00E8 resansman an, te gen karantmil senksan (40.500) gason nan branch fanmi sa a.",
    "Men pitit gason Jida yo. Te gen Er ak Onan, men yo tou de mouri nan peyi Kanaran san kite pitit.",
    "Apre yo, te gen Chela, Per\u00E8z ak Zirak, ki bay yo chak yon k\u00F2t fanmi.",
    "Per\u00E8z te gen de pitit gason. Yo chak bay yon fanmi apa. Se te fanmi Eswon an ak fanmi Amoul lan.",
    "Se tout moun sa yo ki nan branch fanmi Jida a. L\u00E8 resansman an, te gen swasanns\u00E8zmil senksan (76.500) gason nan branch fanmi sa a.",
    "Men pitit gason Isaka yo ak tout k\u00F2t fanmi yo. Te gen fanmi moun Tola yo, fanmi moun Pouva yo,",
    "fanmi moun Yachoub yo, fanmi moun Chimwon yo.",
    "Se tout moun sa yo ki te f\u00E8 pati branch fanmi Isaka a. L\u00E8 resansman an, yo te jwenn swasannkatmil twasan (64.300) gason nan branch fanmi sa a.",
    "Men pitit gason Zabilon yo ak tout k\u00F2t fanmi yo. Te gen fanmi moun Ser\u00E8d yo, fanmi moun Elon yo, fanmi moun Yaley\u00E8l yo.",
    "Se tout moun sa yo ki te f\u00E8 pati branch fanmi Zabilon an. L\u00E8 resansman an, yo te jwenn swasantmil senksan (60.500) gason nan branch fanmi sa a.",
    "Joz\u00E8f te gen de pitit gason: Manase ak Efrayim.",
    "Men pitit gason Manase yo ak tout k\u00F2t fanmi yo: Te gen fanmi moun Maki yo. Maki te papa Galarad ki te bay fanmi moun Galarad yo.",
    "Galarad te f\u00E8 sis pitit gason, yo chak bay yon branch fanmi. Te gen fanmi moun Yez\u00E8 yo, fanmi moun El\u00E8k yo,",
    "fanmi moun Asriy\u00E8l yo, fanmi moun Sich\u00E8m yo,",
    "fanmi moun Chemida yo, fanmi moun Ef\u00E8 yo.",
    "Men Zelofeyad, pitit gason Ef\u00E8 a, pa t\u0027 gen pitit gason. Se annik pitit fi li te genyen. Men non yo: Se te Mala, Noa, Ogla, Milka ak Tisa.",
    "Se tout moun sa yo ki te f\u00E8 pati branch fanmi Manase a. L\u00E8 resansman an, yo te jwenn senkanndemil s\u00E8tsan (52.700) gason nan branch fanmi sa a.",
    "Men pitit gason Efrayim yo ak tout k\u00F2t fanmi yo: Te gen fanmi moun Choutela yo, fanmi moun Bek\u00E8 yo, fanmi moun Tayan yo.",
    "Choutela pout\u00E8t pa l\u0027 te gen yon pitit gason. Se te Eran ki bay yon fanmi apa.",
    "Se tout moun sa yo ki te nan branch Efrayim lan. L\u00E8 resansman an, yo te jwenn tranndemil senksan (32.500) gason nan branch fanmi sa a.",
    "Men pitit gason Benjamen yo ak tout k\u00F2t fanmi yo: Te gen fanmi moun Bela yo, fanmi moun Achb\u00E8l yo, fanmi moun Ayiram yo,",
    "fanmi moun Choufan yo ak fanmi moun Oufam yo.",
    "Bela pou t\u00E8t pa l\u0027 te gen de pitit gason ki bay de l\u00F2t branch nan branch fanmi an ank\u00F2. Se te Ad ak Naaman.",
    "Se tout moun sa yo ki te f\u00E8 pati branch fanmi Benjamen an. L\u00E8 resansman an, yo te jwenn karannsenkmil sisan (45.600) gason nan branch fanmi sa a.",
    "Men pitit gason Dann lan ak tout k\u00F2t fanmi l\u0027. Se te fanmi moun Chwanm yo. Se tout moun sa yo ki te f\u00E8 pati branch fanmi Dann lan.",
    "L\u00E8 resansman an, yo te jwenn swasannkatmil katsan (64.400) gason nan branch fanmi sa a.",
    "Men pitit gason As\u00E8 yo ak tout k\u00F2t fanmi yo. Te gen fanmi moun Imna yo, fanmi moun Ichvi yo ak fanmi moun Berya yo.",
    "Berya pou t\u00E8t pa l\u0027 te gen de pitit gason ki bay de l\u00F2t branch nan fanmi an ank\u00F2: Se te Eb\u00E8 ak Malkiy\u00E8l.",
    "As\u00E8 te gen yon pitit fi yo te rele Sera.",
    "Se tout moun sa yo ki te f\u00E8 pati branch fanmi As\u00E8 a. L\u00E8 resansman an, yo te jwenn senkanntwamil katsan (53.400) gason nan branch fanmi sa a.",
    "Men pitit gason Neftali yo ak tout k\u00F2t fanmi yo. Te gen fanmi moun Yazey\u00E8l yo, fanmi moun Gouni yo,",
    "fanmi moun Yes\u00E8 yo ak fanmi moun Chil\u00E8m yo.",
    "Se tout moun sa yo ki te f\u00E8 pati branch fanmi Neftali a, fanmi pa fanmi. L\u00E8 resansman an, yo te konte karannsenkmil katsan (45.400) gason nan fanmi sa yo.",
    "Konsa, te gen antou sisan enmil s\u00E8tsantrant (601.730) gason nan tout p\u00E8p Izray\u00E8l la.",
    "Sey\u00E8 a pale ak Moyiz, li di l\u0027 konsa:",
    "-Nou pral separe peyi a bay chak fanmi p\u00F2syon pa yo dapre kantite gason yo jwenn nan chak.",
    "Fanmi ki gen anpil gason va resevwa yon pi gwo p\u00F2syon. Fanmi ki pa gen anpil gason va resevwa yon pi piti p\u00F2syon. Chak fanmi va resevwa yon p\u00F2syon dapre kantite gason ki gen ladan l\u0027.",
    "Men, pou f\u00E8 separasyon peyi a, n\u0027a tire os\u00F2: chak fanmi va resevwa p\u00F2syon pa l\u0027 dapre kantite moun yo te konte nan chak.",
    "Y\u0027a tire os\u00F2 pou yo separe bay chak branch fanmi p\u00F2syon pa yo: yon gwo p\u00F2syon pou chak branch fanmi ki anpil, yon ti p\u00F2syon pou chak branch fanmi ki pa anpil.",
    "Men, nan branch fanmi Levi a, men moun yo te konte dapre fanmi yo. Te gen fanmi G\u00E8chon an, fanmi Keyat la ak fanmi Merari a.",
    "Men l\u00F2t fanmi Levi yo: moun Libni yo, moun Ebwon yo, moun Makli yo, moun Mouchi yo ak moun Kore yo. Keyat te papa Amram.",
    "Madan Amram te rele Yokeb\u00E8d. Se te yon pitit fi Levi. Li te f\u00E8t nan peyi Lejip. Li te f\u00E8 twa pitit pou Amram: Arawon, Moyiz ak Miryam, s\u00E8 yo.",
    "Arawon te papa kat pitit gason: Nadab, Abiyou, Eleaza ak Itama.",
    "Nadab ak Abiyou te mouri l\u00E8 yo te ofri bay Sey\u00E8 a yon dife yo pa t\u0027 dwe ofri.",
    "L\u00E8 resansman an, yo te jwenn nan branch fanmi sa a venntwamil (23.000) gason ki te gen yon mwa depi yo te f\u00E8t osinon ki te pi gran. Yo pa t\u0027 konte yo ansanm ak r\u00E8s p\u00E8p Izray\u00E8l la, paske yo pa t\u0027ap resevwa okenn p\u00F2syon nan t\u00E8 ki pou p\u00E8p la.",
    "Men tout moun Moyiz ak Eleaza te konte l\u00E8 yo t\u0027ap f\u00E8 resansman moun p\u00E8p Izray\u00E8l la nan plenn Moab yo, l\u00F2t b\u00F2 larivy\u00E8 Jouden, anfas lavil Jeriko.",
    "Pami yo pa t\u0027 gen yonn menm nan sa Moyiz ak Arawon te konte l\u00E8 yo t\u0027ap f\u00E8 premye resansman p\u00E8p Izray\u00E8l la nan dez\u00E8 Sinayi a.",
    "Paske Sey\u00E8 a te di yo tout gen pou mouri nan dez\u00E8 a. Yo tout te mouri vre, esepte Kaleb, pitit gason Jefoune a ak Jozye, pitit gason Noun lan."
  ],
  [
    "L\u00E8 sa a, te gen nan branch fanmi Manase a senk fi, Mala, Noa, Ogla, Milka ak Tiza. Yo tout te pitit fi Zelochad. Zelochad sa a te pitit gason Ef\u00E8. Ef\u00E8 te pitit gason Galarad, ki te pitit gason Maki, ki li menm te pitit gason Manase, ki te pitit gason Joz\u00E8f.",
    "Medam yo vini, yo kanpe devan Moyiz ak Eleaza, pr\u00E8t la, devan ch\u00E8f fanmi yo ak devan tout p\u00E8p la, devan p\u00F2t Tant Randevou a, epi yo di:",
    "-Papa nou mouri nan dez\u00E8 a san li pa kite okenn pitit gason. Li pa t\u0027 f\u00E8 pati bann moun Kore yo ki te rev\u00F2lte kont Sey\u00E8 a. Se pout\u00E8t pw\u00F2p peche pa l\u0027 yo kif\u00E8 li mouri san li pa t\u0027 gen tan gen pitit gason.",
    "Se pa paske papa nou pa t\u0027 gen pitit gason kif\u00E8 pou non li dispar\u00E8t nan fanmi an. Ban nou yon p\u00F2syon t\u00E8 tou nan mitan fanmi papa nou.",
    "Moyiz al pale koze a av\u00E8k Sey\u00E8 a.",
    "Sey\u00E8 a di l\u0027 konsa;",
    "-Pitit fi Zelochad yo gen rezon. W\u0027a ba yo yon p\u00F2syon t\u00E8 ki va rete pou yo nan mitan fanmi papa yo. W\u0027a ba yo p\u00F2syon t\u00E8 ki te pou papa yo a.",
    "Apre sa, w\u0027a pale ak moun p\u00E8p Izray\u00E8l yo, w\u0027a di yo konsa: Si yon moun mouri san li pa kite pitit gason, n\u0027a renm\u00E8t p\u00F2syon t\u00E8 pa l\u0027 la bay pitit fi li yo.",
    "Si li pa gen pitit fi, n\u0027a renm\u00E8t p\u00F2syon t\u00E8 pa l\u0027 la bay fr\u00E8 l\u0027 yo.",
    "Si li pa gen fr\u00E8, n\u0027a renm\u00E8t t\u00E8 a bay fr\u00E8 papa l\u0027 yo.",
    "Si papa l\u0027 pa t\u0027 gen fr\u00E8, n\u0027a renm\u00E8t li bay fanmi pi pre l\u0027 la. Epi t\u00E8 a va rete pou li. Se pou moun p\u00E8p Izray\u00E8l yo swiv regleman sa a tankou yon lwa, jan mwen menm Sey\u00E8 a, mwen te bay Moyiz l\u00F2d la.",
    "Sey\u00E8 a di Moyiz konsa: -Moute sou m\u00F2n Abarim. Voye je ou gade peyi mwen pral bay moun p\u00E8p Izray\u00E8l yo.",
    "L\u00E8 w\u0027a fin w\u00E8 li, ou pral mouri, tankou Arawon, fr\u00E8 ou la.",
    "paske nou tou de nou pa t\u0027 f\u00E8 sa m\u0027 te di nou f\u00E8 a nan dez\u00E8 Zin lan. L\u00E8 p\u00E8p la t\u0027ap chache m\u0027 kont b\u00F2 sous dlo Meriba yo, nou te refize kite m\u0027 f\u00E8 yo w\u00E8 pouvwa mwen nan zaf\u00E8 dlo a. (Meriba se sous dlo b\u00F2 Kad\u00E8s nan dez\u00E8 Zin lan.)",
    "L\u00E8 sa a, Moyiz pale ak Sey\u00E8 a, li di l\u0027 konsa:",
    "-O Sey\u00E8, Bondye ki bay tout moun lavi, tanpri, chwazi yon nonm ki ka mennen p\u00E8p la,",
    "yon nonm ki ka mache alat\u00E8t yo nan tout antre soti yo, pou p\u00E8p ou a, p\u00E8p Sey\u00E8 a, pa rete tankou yon bann mouton san gad\u00F2 pou okipe yo.",
    "Sey\u00E8 a reponn Moyiz: -Pran Jozye, pitit gason Noun lan. Se yon nonm ki gen lespri Bondye k\u0027ap travay nan k\u00E8 l\u0027. W\u0027a mete men ou sou t\u00E8t li,",
    "epi w\u0027a f\u00E8 l\u0027 kanpe devan Eleaza, pr\u00E8t la, ak devan tout p\u00E8p la. Epi la, devan yo tout, w\u0027a ba li tout l\u00F2d ou gen pou ba li.",
    "W\u0027a separe av\u00E8 l\u0027 pouvwa otorite ou genyen an, pou tout moun nan p\u00E8p Izray\u00E8l la ka obeyi l\u0027.",
    "L\u0027a toujou kanpe devan Eleaza, pr\u00E8t la, ki va s\u00E8vi ak Ourim yo pou chache konnen sa mwen vle yo f\u00E8. Se konsa, Eleaza va dirije Jozye ak tout p\u00E8p la nan tout antre soti yo.",
    "Moyiz f\u00E8 jan Sey\u00E8 a te ba li l\u00F2d f\u00E8 a. Li pran Jozye, li f\u00E8 l\u0027 kanpe devan Eleaza, pr\u00E8t la, ak tout p\u00E8p la.",
    "Li mete men l\u0027 sou t\u00E8t li, epi li ba li l\u00F2d li yo, jan Sey\u00E8 a te di l\u0027 la."
  ],
  [
    "Sey\u00E8 a pale ak Moyiz, li di l\u0027 konsa:",
    "-Men l\u00F2d w\u0027a bay moun p\u00E8p Izray\u00E8l yo. W\u0027a di yo pou mwen: Se pou yo toujou chonje dat pou yo f\u00E8 ofrann yo, dat pou yo vin pote ofrann y\u0027ap boule n\u00E8t pou mwen nan dife, ofrann k\u0027ap f\u00E8 m\u0027 plezi ak bon sant yo.",
    "W\u0027a di yo pou mwen: Men ofrann pou nou boule nan dife pou Sey\u00E8 a. Chak jou, san sote yonn, n\u0027a ofri de ti mouton ki gen ennan, ki pa gen okenn enfimite. N\u0027a boule yo n\u00E8t nan dife pou mwen.",
    "N\u0027a ofri premye ti mouton an nan maten, n\u0027a ofri l\u00F2t la nan asw\u00E8.",
    "Ansanm av\u00E8k chak ti mouton, n\u0027a ofri s\u00E8t ti mamit farin frans melanje ak de bout\u00E8y ka plen pi bon kalite lwil oliv ou ka jwenn.",
    "(Sa se ofrann pou yo boule n\u00E8t chak jou nan dife, ofrann yo te konn f\u00E8 nan tan lontan sou m\u00F2n Sinayi a, tankou yon manje yo boule pou Sey\u00E8 a, yon ofrann k\u0027ap f\u00E8 Sey\u00E8 a plezi ak bon sant li.)",
    "Av\u00E8k chak ti mouton, n\u0027a ofri de bout\u00E8y ka bwason, n\u0027a vide l\u0027 sou lot\u00E8l la pou Sey\u00E8 a.",
    "Nan asw\u00E8, n\u0027a boule dezy\u00E8m ti mouton an menm jan nou te f\u00E8 l\u0027 nan maten an. N\u0027a f\u00E8 ofrann farin frans lan tou ansanm ak bwason an. Se va yon manje n\u0027a boule n\u00E8t pou Sey\u00E8 a, yon ofrann k\u0027ap f\u00E8 Sey\u00E8 a plezi ak bon sant li.",
    "Pou jou repo a, n\u0027a ofri de ti belye mouton ki gen ennan, ki san okenn enfimite, kat ti mamit farin frans melanje ak lwil oliv tankou ofrann grenn jaden ak yon ofrann bwason.",
    "Chak jou repo, se pou nou f\u00E8 ofrann sa yo an menm tan ak ofrann pou chak jou yo ansanm ak ofrann bwason yo.",
    "Nan konmansman chak mwa, n\u0027a f\u00E8 yon ofrann boule pou Sey\u00E8 a. L\u00E8 sa a, n\u0027a ofri de towo b\u00E8f, yon belye mouton ak s\u00E8t ti mouton ki gen ennan. Epi f\u00F2k yo tout san okenn enfimite.",
    "N\u0027a f\u00E8 yon ofrann grenn manje tou ansanm ak chak b\u00E8t. Pou chak towo b\u00E8f, n\u0027a ofri vennkat ti mamit farin frans melanje ak lwil oliv. Pou chak belye mouton, n\u0027a ofri kat\u00F2z ti mamit farin frans tankou yon ofrann grenn manje.",
    "Pou chak ti mouton, n\u0027a ofri s\u00E8t ti mamit farin frans. Se va yon ofrann n\u0027a boule n\u00E8t pou Sey\u00E8 a, yon ofrann k\u0027ap f\u00E8 Sey\u00E8 a plezi ak bon sant li.",
    "N\u0027a f\u00E8 ofrann bwason tou: kat bout\u00E8y ka pou chak towo b\u00E8f, twa bout\u00E8y ka pou belye mouton an ak de bout\u00E8y ka pou chak ti mouton. Se ofrann sa yo n\u0027a boule n\u00E8t pou Sey\u00E8 a, nan konmansman chak mwa, pandan tout lanne a.",
    "Anplis ofrann pou chak jou yo, w\u0027a touye yon bouk pou mande padon pou peche, epi w\u0027a ofri tou ofrann bwason ki toujou mache ansanm av\u00E8 l\u0027 la.",
    "Kat\u00F2zy\u00E8m jou nan premye mwa a, n\u0027a fete f\u00E8t Delivrans lan pou Sey\u00E8 a.",
    "Kenzy\u00E8m jou menm mwa a va yon gwo jou f\u00E8t. Pandan s\u00E8t jou, n\u0027a manje pen ki f\u00E8t san ledven.",
    "Sou premye jou a, n\u0027a reyini tout moun pou vin adore Sey\u00E8 a. L\u00E8 sa a, pesonn p\u0027ap gen dwa f\u00E8 okenn gwo travay.",
    "N\u0027a f\u00E8 ofrann b\u00E8t pou yo boule n\u00E8t pou Sey\u00E8 a: de jenn towo b\u00E8f, yon belye mouton ak s\u00E8t ti mouton ki gen ennan. F\u00F2k yo tout san okenn enfimite.",
    "N\u0027a f\u00E8 ofrann grenn jaden sou f\u00F2m farin frans melanje ak lwil oliv: venteyen ti mamit pou chak towo, kat\u00F2z ti mamit pou belye mouton an,",
    "ak s\u00E8t ti mamit pou chak ti mouton.",
    "N\u0027a ofri tou yon bouk pou yo touye pou mande padon pou peche. Se konsa, n\u0027a f\u00E8 ofrann b\u00E8t pou nou touye pou mande Bondye gras pou p\u00E8p la.",
    "N\u0027a f\u00E8 tout ofrann sa yo anplis ofrann b\u00E8t nou gen pou nou boule chak maten san sote jou a.",
    "Se va menm jan an tou pou tout s\u00E8t jou yo. Chak jou n\u0027a ofri manje pou yo boule n\u00E8t pou Sey\u00E8 a: se va tankou yon ofrann k\u0027ap f\u00E8 Sey\u00E8 a plezi ak bon sant li. N\u0027a f\u00E8 ofrann sa a anplis ofrann b\u00E8t pou yo boule chak jou pou Sey\u00E8 a ak ofrann bwason ki mache av\u00E8 l\u0027 la.",
    "Sou sety\u00E8m jou a, n\u0027a reyini tout p\u00E8p la ank\u00F2 pou n\u0027 f\u00E8 s\u00E8vis pou Sey\u00E8 a. Jou sa a, nou p\u0027ap f\u00E8 okenn gwo travay non plis.",
    "Konsa tou, premye jou f\u00E8t premye rek\u00F2t la, l\u00E8 n\u0027ap pote ofrann grenn nou f\u00E8k rek\u00F2lte yo bay Sey\u00E8 a, n\u0027a reyini tout moun pou yo vin f\u00E8 s\u00E8vis pou Bondye. Jou sa a, pesonn p\u0027ap gen dwa f\u00E8 okenn gwo travay.",
    "Men b\u00E8t n\u0027a ofri pou yo boule n\u00E8t nan dife pou Sey\u00E8 a, ofrann ki va f\u00E8 Sey\u00E8 a plezi ak bon sant li: de jenn towo, yon belye mouton ak s\u00E8t ti mouton ki gen ennan. F\u00F2k yo tout san okenn enfimite.",
    "N\u0027a f\u00E8 ofrann grenn jaden yo tou sou f\u00F2m farin frans melanje ak lwil oliv: ki vle di venteyen ti mamit pou chak towo, kat\u00F2z ti mamit pou belye mouton an",
    "ak s\u00E8t ti mamit pou chak ti mouton yo.",
    "N\u0027a ofri tou yon bouk pou mande Bondye padon pou peche. Se konsa n\u0027a f\u00E8 ofrann b\u00E8t pou yo touye pou mande Bondye gras pou tout p\u00E8p la.",
    "N\u0027a ofri b\u00E8t sa yo ansanm ak ofrann bwason ki mache av\u00E8k yo chak, anplis ofrann b\u00E8t pou yo boule chak jou a ansanm ak ofrann grenn jaden yo. Se pou tout b\u00E8t yo san okenn enfimite."
  ],
  [
    "Premye jou sety\u00E8m mwa a, n\u0027a sanble tout moun pou yo vin f\u00E8 s\u00E8vis pou adore Bondye. Jou sa a, pesonn p\u0027ap gen dwa f\u00E8 okenn gwo travay. Se jou sa a tou, y\u0027a k\u00F2nen twonp\u00E8t yo pou f\u00E8 konnen jou a rive.",
    "Men b\u00E8t n\u0027a ofri pou yo boule n\u00E8t nan dife pou Sey\u00E8 a, men ofrann ki va f\u00E8 Sey\u00E8 a plezi ak bon sant li: yon jenn towo b\u00E8f, yon belye mouton ak s\u00E8t ti mouton ki gen ennan. F\u00F2k yo tout san okenn enfimite.",
    "N\u0027a f\u00E8 ofrann grenn jaden yo tou sou f\u00F2m farin frans melanje ak lwil oliv: ki vle di venteyen ti mamit farin frans pou towo a, kat\u00F2z ti mamit pou belye mouton an,",
    "ak s\u00E8t ti mamit pou chak ti mouton yo.",
    "N\u0027a ofri tou yon bouk kabrit pou mande padon pou peche. Se konsa n\u0027a f\u00E8 ofrann b\u00E8t pou touye pou mande Bondye gras pou tout p\u00E8p la.",
    "N\u0027a f\u00E8 ofrann sa yo anplis ofrann b\u00E8t pou yo boule nan dife chak premye jou nan mwa yo ansanm ak ofrann grenn jaden ki toujou mache av\u00E8k yo a, mete sou ofrann b\u00E8t pou yo boule chak jou a ansanm ak ofrann grenn jaden ak bwason ki toujou mache av\u00E8 l\u0027 la. Se ofrann manje sa yo n\u0027a boule n\u00E8t pou Sey\u00E8 a. Se va ofrann k\u0027ap f\u00E8 Sey\u00E8 a plezi ak bon sant yo.",
    "Dizy\u00E8m jou sety\u00E8m mwa a, n\u0027a reyini tout moun pou yo vin f\u00E8 s\u00E8vis pou Bondye. Jou sa a, tout moun va rete san manje. Pesonn p\u0027ap gen dwa f\u00E8 okenn travay.",
    "N\u0027a ofri b\u00E8t pou yo boule n\u00E8t nan dife pou Bondye. Se va yon ofrann ki va f\u00E8 Sey\u00E8 a plezi ak bon sant li. Men b\u00E8t n\u0027a ofri: yon towo b\u00E8f, yon belye mouton, s\u00E8t ti mouton ki gen ennan. F\u00F2k yo tout san okenn enfimite.",
    "N\u0027a f\u00E8 ofrann grenn jaden ki pou mache ak chak b\u00E8t sou f\u00F2m farin frans melanje ak lwil oliv: ki vle di venteyen ti mamit farin pou towo b\u00E8f la, kat\u00F2z ti mamit pou belye mouton an",
    "ak s\u00E8t ti mamit pou chak ti mouton yo.",
    "N\u0027a ofri tou yon bouk pou mande Bondye padon pou peche anplis ofrann b\u00E8t pou touye pou gran jou padon an, mete sou ofrann b\u00E8t pou yo boule chak jou a ansanm ak ofrann grenn jaden yo ak ofrann bwason ki mache ak yo a.",
    "Kenzy\u00E8m jou sety\u00E8m mwa a, n\u0027a reyini tout moun pou yo vin adore Bondye. Jou sa a, pesonn p\u0027ap gen dwa f\u00E8 okenn gwo travay. N\u0027a f\u00E8 yon f\u00E8t pou Sey\u00E8 a pandan s\u00E8t jou.",
    "Premye jou a, n\u0027a ofri b\u00E8t pou yo boule n\u00E8t nan dife pou Sey\u00E8 a, ofrann ki va f\u00E8 Sey\u00E8 a plezi ak bon sant li: Men b\u00E8t pou nou ofri: tr\u00E8z towo b\u00E8f, de belye mouton, kat\u00F2z ti mouton ki gen ennan. F\u00F2k yo tout san okenn enfimite.",
    "Men ofrann grenn jaden sou f\u00F2m farin frans melanje ak lwil oliv ki pou mache ak b\u00E8t yo: venteyen ti mamit farin frans pou chak towo, kat\u00F2z ti mamit pou chak belye,",
    "ak s\u00E8t ti mamit pou chak ti mouton, ansanm ak ofrann bwason ki pou mache ak yo chak.",
    "N\u0027a ofri tou yon bouk kabrit pou mande Bondye padon pou peche. N\u0027a f\u00E8 ofrann sa yo anplis ofrann pou nou boule n\u00E8t chak jou a ansanm ak ofrann grenn jaden ak ofrann diven ki pou mache av\u00E8 l\u0027 yo.",
    "Dezy\u00E8m jou f\u00E8t la, n\u0027a ofri douz towo b\u00E8f, de belye mouton ak kat\u00F2z ti mouton ki gen ennan. F\u00F2k yo tout san okenn enfimite.",
    "Ansanm ak chak b\u00E8t n\u0027a f\u00E8 ofrann grenn jaden ak ofrann bwason ki pou mache ak yo, dapre regleman an.",
    "Epi, anplis ofrann b\u00E8t nou f\u00E8 pou yo boule n\u00E8t pou Sey\u00E8 a chak jou ansanm ak ofrann grenn jaden ak ofrann bwason ki mache ak yo a, n\u0027a ofri yon bouk kabrit pou yo touye pou mande Bondye padon pou peche.",
    "Twazy\u00E8m jou f\u00E8t la, n\u0027a ofri onz towo b\u00E8f, de belye mouton ak kat\u00F2z ti mouton ki gen ennan. F\u00F2k yo tout san okenn enfimite.",
    "Ansanm ak chak b\u00E8t n\u0027a f\u00E8 ofrann grenn jaden ak ofrann bwason ki pou mache ak yo, dapre regleman an.",
    "Epi, anplis ofrann b\u00E8t nou f\u00E8 chak jou pou yo boule n\u00E8t pou Sey\u00E8 a ansanm ak ofrann grenn jaden ak ofrann bwason ki mache ak yo a, n\u0027a ofri yon bouk kabrit pou yo touye pou mande Bondye padon pou peche.",
    "Katriy\u00E8m jou f\u00E8t la, n\u0027a ofri dis towo b\u00E8f, de belye mouton ak kat\u00F2z ti mouton ki gen ennan. F\u00F2k yo tout san okenn enfimite.",
    "Ansanm ak chak b\u00E8t n\u0027a f\u00E8 ofrann grenn jaden ak ofrann bwason ki pou mache ak yo, dapre regleman an.",
    "Epi, anplis ofrann b\u00E8t nou f\u00E8 chak jou pou yo boule n\u00E8t pou Sey\u00E8 a ansanm ak ofrann grenn jaden ak ofrann bwason ki mache ak yo a, n\u0027a ofri yon bouk kabrit pou yo touye pou mande Bondye padon pou peche.",
    "Senky\u00E8m jou f\u00E8t la, n\u0027a ofri n\u00E8f towo, de belye mouton ak kat\u00F2z ti mouton ki gen ennan. F\u00F2k yo tout san okenn enfimite.",
    "Ansanm ak chak b\u00E8t n\u0027a f\u00E8 ofrann grenn jaden ak ofrann bwason ki pou mache ak yo, dapre regleman an.",
    "Epi, anplis ofrann b\u00E8t nou f\u00E8 chak jou pou boule n\u00E8t pou Sey\u00E8 a ansanm ak ofrann grenn jaden ak ofrann bwason ki mache ak yo a, n\u0027a ofri yon bouk kabrit pou yo touye pou mande Bondye padon pou peche.",
    "Sizy\u00E8m jou f\u00E8t la, n\u0027a ofri wit towo, de belye mouton ak kat\u00F2z ti mouton ki gen ennan. F\u00F2k yo tout san okenn enfimite.",
    "Ansanm ak chak b\u00E8t n\u0027a f\u00E8 ofrann grenn jaden ak ofrann bwason ki pou mache ak yo, dapre regleman an.",
    "Epi, anplis ofrann b\u00E8t nou f\u00E8 chak jou pou boule n\u00E8t pou Sey\u00E8 a ansanm ak ofrann grenn jaden ak ofrann bwason ki mache ak yo a, n\u0027a ofri yon bouk kabrit pou yo touye pou mande Bondye padon pou peche.",
    "Sety\u00E8m jou f\u00E8t la, n\u0027a ofri s\u00E8t towo, de belye mouton ak kat\u00F2z ti mouton ki gen ennan. F\u00F2k yo tout san okenn enfimite.",
    "Ansanm ak chak b\u00E8t n\u0027a f\u00E8 ofrann grenn jaden ak ofrann bwason ki pou mache ak yo, dapre regleman an.",
    "Epi, anplis ofrann b\u00E8t nou f\u00E8 chak jou pou boule n\u00E8t pou Sey\u00E8 a ansanm ak ofrann grenn jaden ak ofrann bwason ki mache ak yo a, n\u0027a ofri yon bouk kabrit pou yo touye pou mande Bondye padon pou peche.",
    "Wity\u00E8m jou f\u00E8t la, n\u0027a sanble tout moun pou adore Bondye. Jou sa a, pesonn p\u0027ap f\u00E8 okenn gwo travay.",
    "N\u0027a f\u00E8 ofrann b\u00E8t pou yo boule n\u00E8t nan dife, ofrann ki va f\u00E8 Sey\u00E8 a plezi ak bon sant li. Men b\u00E8t pou nou ofri: yon towo b\u00E8f, yon belye mouton ak s\u00E8t ti mouton ki gen ennan. F\u00F2k yo tout san okenn enfimite.",
    "Ansanm ak chak b\u00E8t n\u0027a ofri ofrann grenn jaden ak ofrann bwason ki pou mache ak yo, dapre regleman an,",
    "Epi, anplis ofrann b\u00E8t nou f\u00E8 chak jou pou boule n\u00E8t pou Sey\u00E8 a ansanm ak ofrann grenn jaden ak ofrann bwason ki mache ak yo, n\u0027a ofri yon bouk kabrit pou yo touye pou mande Bondye padon pou peche yo.",
    "Men tou sa nou va ofri bay Sey\u00E8 a l\u00E8 n\u0027ap f\u00E8 gwo f\u00E8t nou dwe f\u00E8 pou li yo, apa ofrann n\u0027ap f\u00E8 paske nou te pran angajman pou nou te f\u00E8 yo, ou ank\u00F2 ofrann n\u0027ap f\u00E8 paske nou rete konsa nou vle f\u00E8 l\u0027, mete sou b\u00E8t n\u0027ap ofri pou boule n\u00E8t nan dife pou Bondye, sou ofrann grenn jaden ak ofrann bwason yo, ak sou ofrann nou f\u00E8 pou di Bondye m\u00E8si.",
    "Se konsa Moyiz te di p\u00E8p Izray\u00E8l la tou sa Sey\u00E8 a te ba li l\u00F2d di yo."
  ],
  [
    "Moyiz pale ak ch\u00E8f branch fanmi p\u00E8p Izray\u00E8l yo. Li di yo konsa: -Men l\u00F2d Sey\u00E8 a bay.",
    "L\u00E8 yon moun f\u00E8 yon ve l\u0027ap bay Sey\u00E8 a kich\u00F2y ou ank\u00F2 l\u00E8 yon moun pwom\u00E8t li p\u0027ap f\u00E8 yon bagay, li pa f\u00E8t pou l\u0027 pa kenbe paw\u00F2l. Se pou l\u0027 f\u00E8 tou sa li te pwom\u00E8t l\u0027ap f\u00E8 a.",
    "Si yon jenn fi ki lakay papa l\u0027 toujou f\u00E8 yon ve l\u0027ap bay Sey\u00E8 a kich\u00F2y ou ank\u00F2 li pwom\u00E8t pou l\u0027 pa f\u00E8 yon bagay,",
    "l\u00E8 papa a vin konn sa, si li pa di l\u0027 anyen, jenn fi a gen obligasyon pou l\u0027 kenbe ve li te pran an, osinon pwom\u00E8s li te f\u00E8 a.",
    "Men, si l\u00E8 papa a vin konn sa, li f\u00E8 opozisyon, ni ve jenn fi a te pran yo ni pwom\u00E8s li te f\u00E8 yo pa kenbe ank\u00F2: yo pa vo anyen. Sey\u00E8 a p\u0027ap gade sou sa, li p\u0027ap f\u00E8 l\u0027 anyen, paske se pa f\u00F2t li. Se papa l\u0027 ki derefize kite l\u0027 kenbe paw\u00F2l li.",
    "Si yon jenn fi te anba obligasyon pou l\u0027 te kenbe yon ve li te pran osinon yon pwom\u00E8s li te f\u00E8, menm si li te pran yo an jw\u00E8t, si li rive marye,",
    "epi mari a pa di l\u0027 anyen l\u00E8 li vin konn sa, fi a gen obligasyon pou l\u0027 kenbe ve li te pran an osinon pwom\u00E8s li te f\u00E8 a.",
    "Men, si jou mari a vin konn sa li f\u00E8 opozisyon, lamenm li wete fanm lan anba obligasyon li te genyen pou l\u0027 te kenbe ve li te pran an osinon pwom\u00E8s li te f\u00E8 a. Sey\u00E8 a p\u0027ap gade sou sa, li p\u0027ap f\u00E8 l\u0027 anyen.",
    "Men l\u00E8 yon fanm ki v\u00E8v osinon ki div\u00F2se f\u00E8 yon ve pou l\u0027 bay Sey\u00E8 a kich\u00F2y, osinon li pwom\u00E8t pou l\u0027 pa f\u00E8 yon bagay, se pou l\u0027 kenbe paw\u00F2l li.",
    "Si yon madanm marye, antan li lakay mari l\u0027, pran yon ve pou f\u00E8 kich\u00F2y osinon pwom\u00E8t pou l\u0027 pa f\u00E8 yon bagay,",
    "epi si l\u00E8 mari l\u0027 vin konn sa, li pa di l\u0027 anyen, li pa f\u00E8 okenn opozisyon, fanm lan gen obligasyon pou l\u0027 kenbe ve li te pran an osinon pwom\u00E8s li te f\u00E8 a, nenp\u00F2t kisa yo te ye.",
    "Men, si mari a vin konn sa, epi menm jou li vin konn sa a, li di li pa dak\u00F2, fanm lan p\u0027ap nan obligasyon pou l\u0027 kenbe paw\u00F2l ni pou ve li te pran an, ni pou pwom\u00E8s li te f\u00E8 a. Se mari a ki te derefize kite l\u0027 kenbe paw\u00F2l li. Konsa, Sey\u00E8 a p\u0027ap gade sou sa, li p\u0027ap f\u00E8 l\u0027 anyen.",
    "Yon mari gen dwa dak\u00F2, konsa tou li gen dwa refize dak\u00F2 kite madanm li kenbe paw\u00F2l li, ni pou ve madanm li te pran an, ni pou pwom\u00E8s li te f\u00E8 a.",
    "Men, si apre mari a vin konn sa li kite yon jou pase, li pa di l\u0027 anyen ank\u00F2, sa vle di li dak\u00F2 ak ve madanm li te pran an osinon ak pwom\u00E8s madanm lan te f\u00E8 a. Depi mari a pa di l\u0027 anyen l\u00E8 li vin konn sa, sa vle di se dak\u00F2 li dak\u00F2.",
    "Men si, apre mari a vin konn angajman madanm lan te pran an, mari a kite k\u00E8k jou pase anvan li di li pa dak\u00F2, se li menm k\u0027ap sibi chatiman ki pou ta tonbe sou madanm lan pou paw\u00F2l li pa kenbe a.",
    "Men tout regleman Sey\u00E8 a te bay Moyiz pou yon fanm ki f\u00E8 ve osinon ki pran yon angajman. Si li marye, men tout jan mari a ka boule av\u00E8 l\u0027 nan ka sa a. Si li poko marye, li lakay papa l\u0027 toujou, men tout jan papa a ka pran sa."
  ],
  [
    "Sey\u00E8 a pale ak Mwiz, li di l\u0027 konsa:",
    "-Ou pral pini moun Madyan yo pou sa yo f\u00E8 moun p\u00E8p Izray\u00E8l yo pase. Apre sa, ou pral mouri pou ou al jwenn moun pa ou yo ki mouri deja.",
    "Se konsa, Moyiz pale ak p\u00E8p la, li di yo konsa: -Pare k\u00E8k gason nan mitan nou pou y\u0027 al goumen, pou yo mache pran moun Madyan yo, f\u00E8 yo peye sa yo f\u00E8 Sey\u00E8 a.",
    "N\u0027a pran mil gason nan chak branch fanmi p\u00E8p Izray\u00E8l la pou n\u0027 voye al goumen.",
    "Se konsa nan tout kantite gason ki nan p\u00E8p Izray\u00E8l la, yo pran mil gason nan chak branch fanmi. Sa te bay douzmil (12.000) gason antou ki te pare pou al goumen.",
    "Moyiz voye douzmil gason sa yo al f\u00E8 lag\u00E8. Li voye ak yo Fineas, pitit gason Eleaza, pr\u00E8t la, ki t\u0027ap pote veso Bondye yo ak twonp\u00E8t pou bay siyal yo.",
    "Yo atake moun Madyan yo jan Sey\u00E8 a te bay Moyiz l\u00F2d la, yo touye tout gason yo.",
    "Yo touye senk wa moun Madyan yo: Evi, Rek\u00E8m, Zou, Our ak Reba. Yo touye Balaram, pitit Bey\u00F2 a, tou.",
    "Moun Izray\u00E8l yo f\u00E8 tout fanm ak tout timoun Madyan yo prizonye. Yo pase men yo pran tout b\u00E8f yo, tout mouton yo, tout kabrit yo ak tout l\u00F2t byen yo.",
    "Yo boule tout kay nan lavil yo ak tout kan kote moun yo te rete.",
    "Apre sa, yo pran tou sa yo te ranmase, tout b\u00E8t ak tout moun yo te f\u00E8 prizonye yo,",
    "yo mennen yo bay Moyiz ansanm ak Eleaza, pr\u00E8t la, ak tout moun p\u00E8p Izray\u00E8l yo ki te nan kan an, nan plenn Moab yo, l\u00F2t b\u00F2 larivy\u00E8 Jouden, anfas lavil Jeriko.",
    "Moyiz, Eleaza, pr\u00E8t la ak tout ch\u00E8f p\u00E8p Izray\u00E8l yo soti nan kan an al kontre lame a.",
    "Moyiz move sou ch\u00E8f reskonsab lame yo, sou ch\u00E8f divizyon mil yo ak ch\u00E8f konpayi san yo ki t\u0027ap tounen soti nan lag\u00E8 a.",
    "Li di yo konsa: -Poukisa nou pa touye tout medam sa yo?",
    "Se yo menm ki te swiv kons\u00E8y Balaram yo, se yo ki te lak\u00F2z moun p\u00E8p Izray\u00E8l yo te vire do bay Bondye nan zaf\u00E8 Baal-Pey\u00F2 a, kif\u00E8 gwo mal\u00E8 nou konnen an te tonbe sou p\u00E8p Izray\u00E8l la.",
    "Se pou nou touye tout pitit gason yo. Se pou nou touye tout fanm ki kouche ak gason deja.",
    "Men, n\u0027a sove lavi tout jenn fi ki poko janm kouche ak gason. N\u0027a pran yo pou nou.",
    "Men, nou menm ki touye moun osinon ki manyen kadav moun mouri, nou pral rete s\u00E8t jou andey\u00F2 limit kan an. Sou twazy\u00E8m jou a ak sou sety\u00E8m jou a n\u0027a f\u00E8 s\u00E8vis pou mete nou nan kondisyon, nou menm ak tout prizonye nou yo, pou nou ka f\u00E8 s\u00E8vis Bondye.",
    "N\u0027a f\u00E8 s\u00E8vis pou mete tout rad ak tout bagay ki f\u00E8t ak po b\u00E8t, bagay ki f\u00E8t ak pwal kabrit, bagay ki f\u00E8t an bwa, nan kondisyon pou moun k\u0027ap s\u00E8vi Bondye ka s\u00E8vi ak yo.",
    "Eleaza, pr\u00E8t la, pale ak mesye ki te tounen soti nan lag\u00E8 yo. Li di yo konsa: -Men yon regleman nou jwenn nan l\u00F2d Sey\u00E8 a te bay Moyiz.",
    "Tout moso l\u00F2, tout moso ajan, tout bout f\u00E8, tout moso kwiv, tout moso plon,",
    "tou sa ki pa ka boule nan dife, n\u0027a pase yo nan dife pou yo ka nan kondisyon s\u00E8vi pou moun k\u0027ap s\u00E8vi Bondye. Men tou sa ki ka boule nan dife, se nan dlo yo mete apa pou sa a n\u0027a pase yo pou yo ka nan kondisyon s\u00E8vi pou moun k\u0027ap s\u00E8vi Bondye.",
    "Sou sety\u00E8m jou a, n\u0027a lave rad ki sou nou yo. Konsa n\u0027a nan kondisyon pou nou f\u00E8 s\u00E8vis Bondye. Se l\u00E8 sa a n\u0027a ka antre nan kan an.",
    "Sey\u00E8 a pale ak Moyiz, li di l\u0027 konsa:",
    "-Ou menm, Moyiz ak Eleaza, pr\u00E8t la, ansanm ak tout l\u00F2t ch\u00E8f p\u00E8p Izray\u00E8l yo, n\u0027a konte tou sa lame a te ranmase nan lag\u00E8 a, san bliye b\u00E8t yo ak prizonye yo.",
    "Apre sa, n\u0027a separe tout bagay mwatye pou mwatye, mwatye pou moun ki te al goumen yo, mwatye pou r\u00E8s moun p\u00E8p Izray\u00E8l yo.",
    "Nan mwatye ki pou moun ki te al goumen yo, n\u0027a wete yon p\u00F2syon ki va tankou yon taks y\u0027a peye pou Sey\u00E8 a: sou chak senksan (500) moun, sou chak senksan b\u00E8t menm kalite, b\u00E8f, bourik, mouton, kabrit, w\u0027a wete yonn pou Sey\u00E8 a.",
    "Sa w\u0027a wete nan mwatye ki pou moun ki te al goumen yo, w\u0027a bay Eleaza, pr\u00E8t la, tankou yon bagay yo pran pou Sey\u00E8 a.",
    "Sou l\u00F2t mwatye ki rete pou r\u00E8s moun p\u00E8p Izray\u00E8l la, w\u0027a pran yonn sou chak senkant moun, sou chak senkant b\u00E8t menm kalite, b\u00E8f, bourik, mouton, kabrit. Epi w\u0027a bay moun Levi yo ki reskonsab Tant Randevou Sey\u00E8 a.",
    "Moyiz ak Eleaza, pr\u00E8t la, te f\u00E8 tout bagay jan Sey\u00E8 a te bay Moyiz l\u00F2d f\u00E8 a.",
    "San konte sa s\u00F2lda yo te pran pou yo menm, men sa yo te pran nan men l\u00E8nmi yo epi yo te pote bay Moyiz: sisanswasannkenzmil (675.000) mouton ak kabrit,33 swasanndouzmil (72.000) b\u00E8f,34 swasanteyenmil (61.000) bourik,35 tranndemil (32.000) jenn fi ki poko janm kouche ak gason.",
    "Yo pran mwatye ladan yo bay s\u00F2lda ki te al goumen yo. Epi yo wete sa ki pou Sey\u00E8 a ladan l\u0027. Sa te f\u00E8 twasantranns\u00E8tmil senksan (337.500) mouton ak kabrit,37 ak sisanswasannkenz (675) ladan yo pou Sey\u00E8 a,38 trannsimil (36.000) b\u00E8f ak swasanndouz ladan yo pou Sey\u00E8 a,39 trantmil senksan (30.500) bourik ak swasanteyen ladan yo pou Sey\u00E8 a,",
    "s\u00E8zmil (16.000) jenn fi ak trannde ladan yo pou Sey\u00E8 a.",
    "Se konsa, Moyiz renm\u00E8t bay Eleaza, pr\u00E8t la, tou sa yo te wete pou Sey\u00E8 a, jan Sey\u00E8 a te bay Moyiz l\u00F2d la.",
    "L\u00F2t mwatye a te pou r\u00E8s p\u00E8p Izray\u00E8l la. L\u00E8 Moyiz fin wete sa ki te pou s\u00F2lda yo,",
    "men sa ki te rete: twasantranns\u00E8tmil senksan (337.500) mouton ak kabrit,",
    "trannsimil (36.000) b\u00E8f,",
    "trantmil senksan (30.500) bourik ak",
    "s\u00E8zmil (16.000) jenn fi.",
    "Sou mwatye ki te pou r\u00E8s moun p\u00E8p Izray\u00E8l la, Moyiz pran yon moun sou chak senkant moun ak yon b\u00E8t sou chak senkant b\u00E8t menm kalite, li bay moun Levi yo ki te reskonsab tant Sey\u00E8 a, jan Sey\u00E8 a te bay Moyiz l\u00F2d la.",
    "L\u00E8 sa a, tout moun ki te ch\u00E8f lame a, ch\u00E8f divizyon mil yo ak ch\u00E8f konpayi san yo, yo tout vin jwenn Moyiz.",
    "Epi yo di l\u0027: -Nou konte kantite s\u00F2lda ki te sou kont nou yo, nou jwenn yo tout la.",
    "Se pout\u00E8t sa, n\u0027ap pote tout bijou l\u00F2 nou te jwenn epi nou te pran: brasl\u00E8, chenn\u00E8t, bag, zanno, chenn ak meday, n\u0027ap ofri yo bay Sey\u00E8 a pou li ka f\u00E8 nou gras.",
    "Moyiz ak Eleaza, pr\u00E8t la, resevwa tout bijou l\u00F2 yo te pote yo.",
    "Sa te f\u00E8 katsan (400) liv konsa ch\u00E8f divizyon mil yo ak ch\u00E8f konpayi san yo te pote bay Moyiz ak Eleaza ki te resevwa yo pou Sey\u00E8 a.",
    "Men, s\u00F2lda yo menm te kenbe sa yo te pran pou t\u00E8t pa yo.",
    "Se konsa Moyiz ak Eleaza, pr\u00E8t la, pran l\u00F2 ch\u00E8f divizyon mil ak ch\u00E8f konpayi san yo te pote ba yo a, yo pote l\u0027 nan Tant Randevou a, pou Sey\u00E8 a te ka toujou chonje pwoteje p\u00E8p Izray\u00E8l la."
  ],
  [
    "Moun branch fanmi Woubenn ak moun branch fanmi Gad yo te gen anpil anpil b\u00E8t. L\u00E8 yo w\u00E8 jan peyi Jaz\u00E8 a ak peyi Galarad la te bon pou f\u00E8 gadinaj,",
    "yo vin jwenn Moyiz, Eleaza, pr\u00E8t la, ak ch\u00E8f fanmi p\u00E8p Izray\u00E8l yo, yo di yo konsa:",
    "-Tout rejyon kote nou jwenn lavil sa yo: Atawo, Dibon, Jaz\u00E8, Nimra, Esbon, Eleyale, S\u00E8bam, Nebo ak Biyon,",
    "tout peyi Sey\u00E8 a te ede moun p\u00E8p Izray\u00E8l yo pran pou yo b\u00F2 isit la, se t\u00E8 ki bon pou f\u00E8 gadinaj, l\u00E8fini nou menm nou gen anpil b\u00E8t.",
    "Tanpri, si ou vle f\u00E8 nou fav\u00E8 sa a, ban nou peyi sa a pou p\u00F2syon pa nou. Pa f\u00F2se nou janbe l\u00F2t b\u00F2 larivy\u00E8 Jouden an.",
    "Moyiz reponn yo: -Nou ta renmen rete isit la pandan l\u00F2t fr\u00E8 nou yo pral nan goumen?",
    "Poukisa nou vle dekouraje moun p\u00E8p Izray\u00E8l yo pou yo pa ale nan peyi Sey\u00E8 a ba yo a?",
    "Se menm bagay la zans\u00E8t nou yo te f\u00E8 wi l\u00E8 mwen te voye yo ale vizite peyi a antan nou te Kad\u00E8s Banea.",
    "Yo moute jouk nan ravin Echk\u00F2l la, yo vizite tout peyi a. Apre sa, yo dekouraje moun p\u00E8p Izray\u00E8l yo pou yo pa antre nan peyi Sey\u00E8 a te ba yo a.",
    "Jou sa a, Sey\u00E8 a te move anpil sou yo. Li s\u00E8mante, li di konsa:",
    "Okenn nan gason ki te gen ventan osinon ki te pi gran l\u00E8 yo te soti kite peyi Lejip p\u0027ap mete pwent pye yo nan peyi mwen te pwom\u00E8t sou s\u00E8man m\u0027ap bay Abraram, Izarak ak Jak\u00F2b la, paske yo pa t\u0027 kenbe paw\u00F2l yo ak mwen,",
    "an wetan Kal\u00E8b, pitit gason Jefoune, moun fanmi Kenaz yo, ak Jozye, pitit gason Noun lan. Se yo menm s\u00E8lman ki te toujou swiv Sey\u00E8 a san mank.",
    "Se konsa, Sey\u00E8 a f\u00E8 yon s\u00E8l move sou p\u00E8p Izray\u00E8l la, li f\u00E8 yo moute desann nan dez\u00E8 a pandan karantan, jouk d\u00E8nye moun ki te f\u00E8 sa ki mal devan Sey\u00E8 a mouri.",
    "Epi koulye a, nou vle f\u00E8 tankou papa nou yo? Ou byen w\u00E8 se pitit yo nou ye vre! Nou pral f\u00E8 Sey\u00E8 a pi move ank\u00F2 sou p\u00E8p Izray\u00E8l la.",
    "Si nou vire do nou ba li, l\u0027a f\u00E8 p\u00E8p la rete pi lontan ank\u00F2 nan dez\u00E8 a. Se nou menm ki va lak\u00F2z p\u00E8p la fini n\u00E8t.",
    "Yo pwoche b\u00F2 Moyiz, yo di l\u0027 konsa: -Pou konmanse, nou ta renmen moute kloti ak w\u00F2ch pou f\u00E8men pak b\u00E8t nou yo, epi nou ta renmen bati lavil ak ranpa pou pitit nou yo.",
    "Men, nou menm gason yo, nou tou pare pou n\u0027 ale goumen ansanm ak r\u00E8s moun p\u00E8p Izray\u00E8l yo, pou nou pran devan l\u00E8 n\u0027ap atake l\u00E8nmi jouk yo rive nan peyi ki pou yo a. Pandan tan sa a, moun pa nou yo menm va rete isit la nan lavil ak ranpa yo kote moun peyi a p\u0027ap ka f\u00E8 yo anyen.",
    "Nou p\u0027ap tounen lakay nou toutotan tout l\u00F2t moun nan p\u00E8p Izray\u00E8l la poko jwenn p\u00F2syon t\u00E8 ki pou yo a.",
    "Nou p\u0027ap pran anyen nan t\u00E8 ki pou yo l\u00F2t b\u00F2 larivy\u00E8 Jouden an, paske yo ban nou t\u00E8 ki b\u00F2 isit larivy\u00E8 Jouden an, sou kote sol\u00E8y leve a, pou p\u00F2syon pa nou.",
    "Moyiz di yo konsa: -Si nou f\u00E8 tou sa nou sot di la a, si vreman vre nou pare pou n\u0027 al goumen devan Sey\u00E8 a,",
    "si tout gason ki ka goumen pami nou yo janbe l\u00F2t b\u00F2 larivy\u00E8 Jouden an devan Sey\u00E8 a, jouk Sey\u00E8 a va fin kraze tout l\u00E8nmi l\u0027 yo devan li,",
    "enben, apre tout peyi a va tonbe anba men Sey\u00E8 a, n\u0027a tounen vin lakay nou, paske n\u0027a fin f\u00E8 tou sa nou te dwe f\u00E8 pou Sey\u00E8 a ak pou p\u00E8p Izray\u00E8l la. L\u00E8 sa a, tout peyi ki b\u00F2 isit la va rele nou pa nou devan Sey\u00E8 a.",
    "Men, si nou pa f\u00E8 tou sa, konnen se kont Sey\u00E8 a menm n\u0027a peche. N\u0027a peye konsekans peche nou an.",
    "Nou m\u00E8t bati lavil ak ranpa pou moun pa nou yo. Nou m\u00E8t moute lantouraj pou mete b\u00E8t nou yo nan pak. Men, se pou nou f\u00E8 sa nou pwom\u00E8t n\u0027ap f\u00E8 a.",
    "Moun fanmi Woubenn yo ak moun fanmi Gad yo di konsa: -M\u00E8t, n\u0027ap f\u00E8 tou sa ou mande nou f\u00E8.",
    "Pitit nou yo va rete nan lavil ki nan peyi Galarad yo ansanm ak madanm nou yo ak tout b\u00E8f, tout mouton ak tout kabrit nou yo,",
    "Men, nou menm gason ki pare pou n\u0027 al goumen yo, n\u0027ap pase devan Sey\u00E8 a pou n\u0027 al f\u00E8 lag\u00E8 jan ou di l\u0027 la.",
    "L\u00E8 sa a, Moyiz bay Eleaza, pr\u00E8t la, Jozye, pitit gason Noun lan, ak tout ch\u00E8f fanmi p\u00E8p Izray\u00E8l la l\u00F2d sa a sou moun sa yo.",
    "Li di yo: -Si gason nan branch fanmi Woubenn ak nan branch fanmi Gad yo janbe l\u00F2t b\u00F2 larivy\u00E8 Jouden an av\u00E8k nou tou pare pou y\u0027 al goumen devan Sey\u00E8 a, l\u00E8 tout peyi a va anba men nou, n\u0027a ba yo t\u00E8 peyi Galarad la pou yo.",
    "Men, si yo pa janbe l\u00F2t b\u00F2 larivy\u00E8 Jouden an pou y\u0027 al goumen av\u00E8k nou, y\u0027a resevwa p\u00F2syon t\u00E8 pa yo nan peyi Kanaran an ansanm ak nou.",
    "Mesye branch fanmi Woubenn ak branch fanmi Gad yo reponn Moyiz, yo di l\u0027 konsa: -N\u0027a f\u00E8 tou sa Sey\u00E8 a mande nou f\u00E8. Se s\u00E8vit\u00E8 li nou ye.",
    "N\u0027a janbe l\u00F2t b\u00F2 larivy\u00E8 a tou pare pou n\u0027 al goumen devan Sey\u00E8 a, n\u0027a antre nan peyi Kanaran an. Men toutjan, nou mande pou yo ban nou p\u00F2syon t\u00E8 ki b\u00F2 isit larivy\u00E8 Jouden an pou nou.",
    "Se konsa Moyiz pran tout peyi Amori ki te pou wa Siyon, ak peyi Bazan ki te pou wa Og, av\u00E8k tout lavil ki nan limit fwonty\u00E8 peyi yo, li bay moun fanmi Gad yo, moun fanmi Woubenn yo ak mwatye moun ki nan fanmi Manase, pitit gason Joz\u00E8f la.",
    "Moun fanmi Gad yo rebati tout lavil sa yo: Dibon, Ataw\u00F2t, Awoy\u00E8,",
    "Atawo, Sofam, Jaze ak Jobeya,",
    "B\u00E8t-Nimra, B\u00E8t aran. Yo rebati yo av\u00E8k ranpa pou pwoteje yo, yo f\u00E8 pak tou pou mouton ak kabrit.",
    "Moun fanmi Woubenn yo menm rebati lavil sa yo: Esbon, Eleal\u00E8, Kiryatayim,",
    "Nebo, Baal Meyon ak Sibma. Yo te chanje non lavil Nebo ak Baal Meyon. Yo bay tout lavil yo rebati yo l\u00F2t non.",
    "Moun fanmi Maki, pitit gason Manase a, pati pou peyi Galarad kote moun Amori yo te rete a. Yo anvayi tout peyi a, yo mete moun Amori yo dey\u00F2.",
    "Se konsa tou, Moyiz bay moun fanmi Maki, pitit gason Manase a, peyi Galarad la pou yo rete.",
    "Moun fanmi Jayi, pitit gason Manase a, al atake yon seri ti bouk. Yo anvayi yo epi yo rele yo Bouk Jayi.",
    "Noba menm al atake lavil Kenat ak l\u00F2t ti bouk ki sou l\u00F2d li yo. l\u0027 anvayi l\u0027, epi li ba li non l\u0027. Li rele l\u0027 Noba."
  ],
  [
    "Men non tout kote moun Izray\u00E8l yo te pase depi apre yo tout te soti kite peyi Lejip tankou yon lame, av\u00E8k Moyiz ak Arawon alat\u00E8t yo.",
    "Dapre l\u00F2d Sey\u00E8 a te bay Moyiz, chak kote yo te rive, li te make non kote a anvan yo reprann vwayaj yo.",
    "Moun p\u00E8p Izray\u00E8l yo te kite lavil Ranms\u00E8s jou ki te kenzy\u00E8m jou nan premye mwa a, yon jou apre premye F\u00E8t Delivrans lan. Yo soti kite peyi a devan je tout moun peyi Lejip yo san pesonn pa di yo anyen.",
    "L\u00E8 sa a, moun peyi Lejip yo t\u0027ap antere premye pitit gason yo. Se Sey\u00E8 a menm ki te touye yo. Se konsa li te f\u00E8 w\u00E8 li gen plis pouvwa pase bondye moun peyi Lejip yo",
    "Moun pep Izray\u00E8l yo kite lavil Ranms\u00E8s, yo rive yon kote ki rele Souk\u00F2t. Se la yo moute kan yo.",
    "Apre sa, yo kite Souk\u00F2t, y\u0027 al moute kan yo Etam ki sou limit dez\u00E8 a.",
    "Yo kite Elam, yo tounen sou Pi ayiw\u00F2t, ki anfas Baal-Sefon, b\u00F2 sol\u00E8y leve, epi yo moute kan yo devan Migd\u00F2l.",
    "Yo kite Pi ayiw\u00F2t, yo trav\u00E8se Lanm\u00E8 Wouj la, yo rive nan dez\u00E8 a. Yo pase twa jou ap mache nan dez\u00E8 Etam lan, yo rive Mara kote yo moute kan yo.",
    "Yo kite Mara, yo rive Elim kote ki te gen douz sous dlo ak swasanndis pye palmis. Yo moute kan yo la.",
    "Yo kite Elim, y\u0027 al moute kan yo toupre Lanm\u00E8 Wouj la.",
    "Yo kite Lanm\u00E8 Wouj, y\u0027 al moute kan yo nan dez\u00E8 Zin lan.",
    "Yo kite dez\u00E8 Zin lan, y\u0027 al moute kan yo Dofka.",
    "Yo kite Dofka, y\u0027 al moute kan yo Alouch.",
    "Yo kite Alouch, y\u0027 al moute kan yo Refidim kote p\u00E8p la pa t\u0027 jwenn dlo pou yo bw\u00E8 a.",
    "Yo kite Refidim, y\u0027 al moute kan yo nan dez\u00E8 Sinayi a.",
    "Yo kite dez\u00E8 Sinayi a, y\u0027 al moute kan yo Simity\u00E8 Grangou.",
    "Yo kite Simity\u00E8 Grangou, y\u0027 al moute kan yo Azew\u00F2t.",
    "Yo kite Azew\u00F2t, y\u0027 al moute kan yo Ritma.",
    "Yo kite Ritma, y\u0027 al moute kan yo Rimonn Per\u00E8z.",
    "Yo kite Rimonn Per\u00E8z, y\u0027 al moute kan yo Libna.",
    "Yo kite Libna, y\u0027 al moute kan yo Risa.",
    "Yo kite Risa, y\u0027 al moute kan yo Keyelata.",
    "Yo kite Keyelata, y\u0027 al moute kan yo sou m\u00F2n Chef\u00E8 a.",
    "Yo kite m\u00F2n Chef\u00E8 a, y\u0027 al moute kan yo Arada.",
    "Yo kite Arada, y\u0027 al moute kan yo Makel\u00F2t.",
    "Yo kite Makel\u00F2t, y\u0027 al moute kan yo Tayat.",
    "Yo kite Tayat, y\u0027 al moute kan yo Tara.",
    "Yo kite Tara, y\u0027 al moute kan yo Mitka.",
    "Yo kite Mitka, y\u0027 al moute kan yo Asmona.",
    "Yo kite Asmona, y\u0027 al moute kan yo Mosew\u00F2t.",
    "Yo kite Mosew\u00F2t, y\u0027 al moute kan yo Ben\u00E8-Jakan.",
    "Yo kite Ben\u00E8-Jakan, y\u0027 al moute kan yo Ogidgad.",
    "Yo kite Ogidgad, y\u0027 al moute kan yo Jotbata.",
    "Yo kite Jotbata, y\u0027 al moute kan yo Abwona.",
    "Yo kite Abwona, y\u0027 al moute kan yo Ezyongeb\u00E8.",
    "Yo kite Ezyongeb\u00E8, y\u0027 al moute kan yo nan dez\u00E8 Zin lan, ki vle di Kad\u00E8s.",
    "Yo kite Kad\u00E8s, y\u0027 al moute kan yo sou m\u00F2n Or, toupre fwonty\u00E8 peyi Edon an.",
    "Dapre l\u00F2d Sey\u00E8 a te bay la, Arawon, pr\u00E8t la, moute sou t\u00E8t m\u00F2n lan. Se la li mouri. L\u00E8 sa a, moun p\u00E8p Izray\u00E8l yo te gen trantnevan kat mwa yon jou depi yo te soti kite peyi Lejip.",
    "L\u00E8 Arawon mouri sou m\u00F2n Or la, li te gen sanvenntwazan sou t\u00E8t li.",
    "Wa Arad, yon moun Kanaran ki te rete nan pati sid peyi Kanaran yo rele Neg\u00E8v la, vin konnen moun Izray\u00E8l yo t\u0027ap rive.",
    "Se konsa, moun Izray\u00E8l yo kite M\u00F2n Or la, y\u0027 al moute kan yo Zalmona.",
    "Yo kite Zalmona, y\u0027 al moute kan yo Pounon.",
    "Yo kite Pounon, y\u0027 al moute kan yo Ob\u00F2t.",
    "Yo kite Ob\u00F2t, y\u0027 al moute kan yo Ije abrarim nan peyi Moab la.",
    "Yo kite Ije abrarim nan peyi Moab la, y\u0027 al moute kan yo Dibon Gad.",
    "Yo kite Dibon Gad, y\u0027 al moute kan yo Almon-Diblatayim.",
    "Yo kite Almon-Diblatayim, y\u0027 al moute kan yo sou m\u00F2n Abarim yo, anfas M\u00F2n Neb\u00F2, b\u00F2 sol\u00E8y leve.",
    "Yo kite m\u00F2n Abarim yo, y\u0027 al moute kan yo nan plenn Moab yo, l\u00F2t b\u00F2 larivy\u00E8 Jouden, anfas lavil Jeriko.",
    "Yo te moute kan yo nan tout plenn Moab yo, toupre larivy\u00E8 Jouden an, depi B\u00E8t ayechim\u00F2t jouk Ab\u00E8l-Chitim.",
    "Antan yo la nan plenn Moab yo, toupre larivy\u00E8 Jouden, anfas lavil Jeriko, Sey\u00E8 a pale ak Moyiz, li di l\u0027 konsa:",
    "-Men sa pou ou di moun p\u00E8p Izray\u00E8l yo pou mwen. L\u00E8 n\u0027a janbe l\u00F2t b\u00F2 larivy\u00E8 Jouden pou nou antre nan peyi Kanaran an,",
    "se pou nou mete tout moun ki rete nan peyi a dey\u00F2. N\u0027a kraze tout estati zid\u00F2l yo f\u00E8 nan moul, osinon ki f\u00E8t ak w\u00F2ch, n\u0027a demoli mete at\u00E8 d\u00E8nye kay kote moun yo f\u00E8 s\u00E8vis pou bondye yo.",
    "N\u0027a pran peyi a pou nou, n\u0027a rete ladan l\u0027 paske se mwen menm ki ban nou li pou bitasyon nou.",
    "N\u0027a tire os\u00F2 pou nou ka separe l\u0027 bay chak branch fanmi pa yo. N\u0027a bay branch fanmi ki anpil la yon gwo p\u00F2syon. N\u0027a bay branch fanmi ki pa anpil la yon ti p\u00F2syon. Chak branch fanmi va resevwa p\u00F2syon ki va vin pou l\u0027 a. Se konsa n\u0027a separe t\u00E8 a bay chak branch fanmi zans\u00E8t nou yo pa yo.",
    "Men, si nou pa mete moun ki rete nan peyi a dey\u00F2, sa ki va rete yo pral ban nou gwo pwobl\u00E8m. Y\u0027ap tankou yon pay ki tonbe nan je nou, osinon tankou pikan k\u0027ap pike nou nan tout k\u00F2 nou. Yo pral tounen yon tizon pou nou l\u00E8 n\u0027a fin tabli nan peyi a.",
    "L\u00E8 sa a, sa m\u0027 te f\u00E8 lide f\u00E8 yo a, se nou m\u0027ap f\u00E8 l\u0027."
  ],
  [
    "Sey\u00E8 a pale ak Moyiz, li di l\u0027 konsa:",
    "-Men l\u00F2d w\u0027a bay moun Izray\u00E8l yo pou mwen. L\u00E8 n\u0027a antre nan peyi Kanaran mwen pral ban nou an, men fwonty\u00E8 ki pral limite peyi a.",
    "Sou b\u00F2 sid la, n\u0027a gen dez\u00E8 Zin ki toupre Edon an pou limit. Fwonty\u00E8 a va konmanse b\u00F2 sol\u00E8y leve nan pwent sid Lanm\u00E8 Sale a.",
    "L\u0027a chankre desann nan direksyon sid b\u00F2 pas Esk\u00F2pyon yo, l\u0027a trav\u00E8se dez\u00E8 Zin lan, jouk li rive anba n\u00E8t b\u00F2 Kad\u00E8s-Banea. L\u0027a pran direksyon n\u00F2, l\u0027a moute b\u00F2 Aza ada, l\u0027a rive Achmon,",
    "l\u0027a chankre b\u00F2 ravin ki s\u00E8vi fwonty\u00E8 ak peyi Lejip la, epi l\u0027a bout nan Lanm\u00E8 Mediterane.",
    "Sou b\u00F2 sol\u00E8y kouche, teritwa a nou an va rive jouk sou rivaj gwo lanm\u00E8 a. Se Lanm\u00E8 Mediterane a ki va s\u00E8vi nou fwonty\u00E8.",
    "Sou b\u00F2 n\u00F2 a, fwonty\u00E8 a va swiv yon liy dwat ki soti depi gwo lanm\u00E8 a rive sou m\u00F2n Or la.",
    "Antan nou la, n\u0027a trase yon liy dwat ank\u00F2 jouk nou rive nan Pas Amat la, ale pi lwen toujou jouk nou rive Zedad.",
    "N\u0027a pouse pi lwen toujou nan direksyon Zifwon jouk nou rive Aza-Enan. Men fwonty\u00E8 nou sou b\u00F2 n\u00F2 a.",
    "Fwonty\u00E8 sou b\u00F2 sol\u00E8y leve a va soti Aza-Enan pou rive Chefam.",
    "L\u0027a desann soti Chefam nan direksyon Ribla, sou kote Ayen b\u00F2 sol\u00E8y leve. L\u0027a desann pi ba toujou jouk l\u0027a rive sou rivaj lanm\u00E8 Galile a, sou b\u00F2 sol\u00E8y leve.",
    "Fwonty\u00E8 a va swiv larivy\u00E8 Jouden an pou l\u0027 al bout sou lanm\u00E8 Sale a. Men fwonty\u00E8 k\u0027ap limite peyi nou an sou kat b\u00F2.",
    "Moyiz bay moun Izray\u00E8l yo l\u00F2d sa yo: -Men peyi nou pral separe yonn ak l\u00F2t la. Nou pral tire os\u00F2 pou f\u00E8 sa. Men peyi Sey\u00E8 a bay pou n\u00E8f branch fanmi ak mwatye yon branch fanmi nan p\u00E8p Izray\u00E8l la.",
    "Branch fanmi Woubenn lan ak branch fanmi Gad la ansanm ak mwatye nan branch fanmi Manase a deja resevwa t\u00E8 pa yo, chak fanmi apa.",
    "Yo resevwa p\u00F2syon t\u00E8 pa yo ki anfas lavil Jeriko, l\u00F2t b\u00F2 larivy\u00E8 Jouden, sou b\u00F2 sol\u00E8y leve.",
    "Sey\u00E8 a pale ak Moyiz, li di l\u0027 konsa:",
    "-Men non moun ki pral f\u00E8 pataj t\u00E8 a pou nou: se va Eleaza, pr\u00E8t la, Jozye, pitit gason Noun lan,",
    "av\u00E8k douz ch\u00E8f n\u0027a chwazi pou f\u00E8 pataj la, yonn nan chak branch fanmi.",
    "Men non ch\u00E8f yo. Pou branch fanmi Jida a, se va Kal\u00E8b, pitit gason Jefoune a.",
    "Pou branch fanmi Simeyon an, se va Chemw\u00E8l, pitit gason Amiyoud la.",
    "Pou branch fanmi Benjamen an, se va Elidad, pitit gason Kisl\u00F2n lan.",
    "Pou branch fanmi Dann lan, se va ch\u00E8f Bouki, pitit gason Jogli a.",
    "Pou branch fanmi Joz\u00E8f la, va gen ch\u00E8f Aniy\u00E8l, pitit gason Ef\u00F2d la, pou fanmi Manase a,",
    "ak ch\u00E8f Kemw\u00E8l, pitit gason Chiftan an, pou fanmi Efrayim lan.",
    "Pou branch fanmi Zabilon an, se va ch\u00E8f Elichafan, pitit gason Panak la.",
    "Pou branch fanmi Isaka a, se va ch\u00E8f Paltiy\u00E8l, pitit gason Azan an.",
    "Pou branch fanmi As\u00E8 a, se va ch\u00E8f Akiyoul, pitit gason Chelomi a.",
    "Pou branch fanmi Neftali a, se va ch\u00E8f Peday\u00E8l, pitit gason Amiyoud la.",
    "Men moun Sey\u00E8 a te mete reskonsab pou f\u00E8 pataj t\u00E8 a pou bay chak moun nan p\u00E8p Izray\u00E8l la p\u00F2syon pa yo nan peyi Kanaran."
  ],
  [
    "Antan yo nan plenn Moab yo, l\u00F2t b\u00F2 larivy\u00E8 Jouden, sou b\u00F2 sol\u00E8y leve anfas lavil Jeriko, Sey\u00E8 a pale ak Moyiz, li di l\u0027 konsa:",
    "-W\u0027a bay moun p\u00E8p Izray\u00E8l yo l\u00F2d pou yo pran nan p\u00F2syon t\u00E8 yo resevwa a k\u00E8k lavil pou yo bay moun Levi yo pou yo rete, ansanm ak savann ki toutotou lavil sa yo pou yo ka f\u00E8 gadinaj.",
    "Se nan lavil sa yo moun Levi yo va rete. Savann sa yo va rete pou yo, y\u0027a s\u00E8vi pou zannimo yo ak pou tout l\u00F2t b\u00E8t y\u0027a genyen.",
    "Savann yo va toutotou lavil yo. Y\u0027a mezire mil senksan (1.500) pye depi ranpa lavil la nan chak direksyon.",
    "Konsa, savann yo va f\u00E8 yon gwo teren kare kare ki va mezire twamil (3.000) pye sou chak b\u00F2: twamil pye sou b\u00F2 l\u00E8s, twamil pye sou b\u00F2 lw\u00E8s, twamil pye sou b\u00F2 n\u00F2, twamil pye sou b\u00F2 sid ak lavil la nan mitan l\u0027. Y\u0027a s\u00E8vi kote pou b\u00E8t moun Levi ki rete nan lavil la jwenn manje.",
    "Nan lavil n\u0027a bay moun Levi yo, gen sis ladan yo ki va s\u00E8vi pou bay moun ki touye moun pwoteksyon. Apa sis lavil sa yo, n\u0027a bay moun Levi yo karannde l\u00F2t lavil ank\u00F2.",
    "Antou, se pou nou bay moun Levi yo karantwit lavil ak tout savann pou b\u00E8t yo.",
    "L\u00E8 n\u0027ap wete nan p\u00F2syon ki pou p\u00E8p Izray\u00E8l la lavil pou moun Levi yo, chak fanmi va bay dapre p\u00F2syon t\u00E8 li te resevwa. Sa ki gen pi gwo p\u00F2syon an va bay plis. Sa ki gen ti p\u00F2syon an va bay mwens.",
    "Sey\u00E8 a pale ak Moyiz, li di l\u0027 konsa:",
    "-Pale ak moun p\u00E8p Izray\u00E8l yo, di yo pou mwen. L\u00E8 n\u0027a janbe l\u00F2t b\u00F2 larivy\u00E8 Jouden an pou nou antre nan peyi Kanaran an,",
    "se pou nou chwazi k\u00E8k lavil kote yon moun ki touye yon l\u00F2t san li pa f\u00E8 espre ka kouri chache pwoteksyon.",
    "Se la y\u0027a pwoteje l\u0027 anba fanmi m\u00F2 a ki ta chache tire revanj m\u00F2 a. Yo p\u0027ap gen dwa touye l\u0027 toutotan yo pa jije l\u0027 devan tout moun.",
    "Nan lavil n\u0027a bay moun Levi yo, sis va s\u00E8vi pou bay moun konsa pwoteksyon,",
    "twa l\u00F2t b\u00F2 larivy\u00E8 Jouden an sou b\u00F2 sol\u00E8y leve, twa b\u00F2 isit nan peyi Kanaran an.",
    "Sis lavil sa yo va s\u00E8vi ni pou moun peyi a ni pou moun l\u00F2t nasyon k\u0027ap viv nan mitan nou osinon ki depasaj. Se la tout moun ki touye yon l\u00F2t san f\u00E8 espre va kouri chache pwoteksyon.",
    "Si yon moun frape yon l\u00F2t ak yon bout f\u00E8 epi li touye l\u0027, se ansasen li ye, se pou yo touye l\u0027 tou.",
    "Si yon moun bay yon l\u00F2t yon kout w\u00F2ch epi li touye l\u0027, se ansasen li ye, se pou yo touye l\u0027 tou.",
    "Si yon moun bay yon l\u00F2t yon kout bwa epi li touye l\u0027, se ansasen li ye, se pou yo touye l\u0027 tou.",
    "Moun ki fanmi pi pre moun yo touye a va reskonsab pou li touye ansasen an, nenp\u00F2t kil\u00E8 li bare av\u00E8 l\u0027.",
    "Si yon moun rayi yon l\u00F2t epi li ba li yon move bourad pou li touye l\u0027, osinon si li voye yon bagay d\u00E8y\u00E8 l\u0027 pou touye l\u0027,",
    "oswa ank\u00F2, paske li pa vle w\u00E8 l\u0027 li bat li ak koutpwen pou l\u0027 touye l\u0027, epi li touye l\u0027 vre, li gen pou l\u0027 mouri tou. Se yon ansasen li ye. Moun ki fanmi pi pre moun li touye a va reskonsab pou touye l\u0027 tou, nenp\u00F2t l\u00E8 li bare av\u00E8 l\u0027.",
    "Men, sipoze yon moun bay yon l\u00F2t yon move bourad san li pa f\u00E8 espre, san li pa rayi l\u0027, osinon li voye yon bagay konsa konsa, epi l\u0027 al pran yon moun move kote san li pa t\u0027ap voye l\u0027 d\u00E8y\u00E8 l\u0027,",
    "oswa ank\u00F2, sipoze li voye yon w\u00F2ch epi li pa w\u00E8 sa, w\u00F2ch la al tonbe sou yon moun, li touye l\u0027 fr\u00E8t, san li pa t\u0027 rayi moun lan ni li pa t\u0027ap chache f\u00E8 moun lan mal,",
    "nan ka sa yo, men regleman pou moun p\u00E8p Izray\u00E8l yo swiv pou yo regle bagay la ant moun ki te touye l\u00F2t la ak fanmi pi pre moun mouri a ki reskonsab pou tire revanj la.",
    "P\u00E8p la va sove moun ki te touye l\u00F2t la anba men fanmi pi pre moun li touye a, l\u0027a f\u00E8 l\u0027 tounen nan lavil kote li te al kache k\u00F2 l\u0027 la. Moun ki te touye l\u00F2t la va rete la jouk granpr\u00E8t ki la l\u00E8 sa a pou f\u00E8 s\u00E8vis Bondye a va mouri.",
    "Si moun ki touye l\u00F2t la ta rive soti andey\u00F2 limit lavil kote li kache a,",
    "si moun ki fanmi pi pre moun li touye a bare av\u00E8 l\u0027, epi li touye l\u0027, yo pa gen dwa f\u00E8 fanmi pre a peye pou sa l\u0027 f\u00E8 a.",
    "Paske moun ki touye yon l\u00F2t san li pa f\u00E8 espre a f\u00E8t pou rete nan lavil kote li te kache a jouk granpr\u00E8t ki la l\u00E8 sa a va mouri. Se apre lanm\u00F2 granpr\u00E8t la ase l\u0027a ka tounen lakay li.",
    "Regleman sa yo va s\u00E8vi tankou yon lwa pou nou pou tout tan, de pitit an pitit, kote nou pase.",
    "L\u00E8 yon moun touye yon l\u00F2t, anvan yo touye l\u0027, se pou yo gen depozisyon div\u00E8s temwen kont li. Depozisyon yon s\u00E8l temwen pa kont pou kondannen yon moun.",
    "Nou pa gen dwa asepte lajan pou sove lavi yon moun yo kondannen pou mouri paske li touye yon l\u00F2t. W\u00E8 pa w\u00E8 se pou nonm sa a mouri.",
    "Ni nou pa gen dwa asepte lajan pou penm\u00E8t yon moun ki kite lavil kote l\u0027 te kache a pou l\u0027 al lakay li anvan granpr\u00E8t ki la l\u00E8 sa a mouri.",
    "Piga nou janm f\u00E8 bagay ki pou f\u00E8 Bondye vire do bay peyi kote nou pral viv la. L\u00E8 yon moun touye yon l\u00F2t moun, se sa k\u0027ap mete peyi a nan kondisyon li derespekte Bondye ak san ki koule a. L\u00E8 konsa, pa gen l\u00F2t mwayen pou f\u00E8 Bondye padonnen peyi a pase se touye pou nou touye moun ki touye a.",
    "Piga nou janm f\u00E8 bagay ki pou f\u00E8 Bondye vire do bay peyi kote nou rete a, paske mwen menm Sey\u00E8 a, se nan mitan moun p\u00E8p Izray\u00E8l yo, nan mitan peyi kote yo rete a, mwen rete tou."
  ],
  [
    "Moun branch fanmi Galarad yo se desandan Maki yo ye. Maki sa a se te pitit Manase, yonn nan de pitit Joz\u00E8f yo. Ch\u00E8f fanmi moun Galarad yo al jwenn Moyiz ak l\u00F2t ch\u00E8f branch fanmi p\u00E8p Izray\u00E8l la,",
    "yo di yo konsa: -Sey\u00E8 a te ba ou, Moyiz, l\u00F2d pou ou te separe peyi a bay chak branch fanmi Izray\u00E8l la pa yo dapre sa ki va soti pou yo l\u00E8 y\u0027a tire os\u00F2. Apre sa, Sey\u00E8 a ta ba ou l\u00F2d pou ou te pran p\u00F2syon ki pou Zelochad, fanmi nou an, pou ou bay pitit fi li yo.",
    "Men, si medam sa yo marye ak yon nonm ki f\u00E8 pati yon l\u00F2t branch nan fanmi p\u00E8p Izray\u00E8l la, p\u00F2syon ki pou yo a pral soti sou t\u00E8 zans\u00E8t pa nou yo. Konsa, p\u00F2syon t\u00E8 ki pou branch fanmi nonm yo marye a pral vin pi plis, epi p\u00F2syon t\u00E8 ki te vin pou nou an l\u00E8 yo te tire os\u00F2 a pral vin pi piti.",
    "L\u00E8 lanne rejwisans lan va rive pou moun p\u00E8p Izray\u00E8l yo, yo pral pran p\u00F2syon t\u00E8 ki te pou medam sa yo, yo pral wete l\u0027 nan pa branch fanmi zans\u00E8t nou yo, yo pral mete l\u0027 sou pa branch fanmi mari yo.",
    "Se konsa, dapre l\u00F2d Sey\u00E8 a te ba li, Moyiz bay moun p\u00E8p Izray\u00E8l yo regleman sa a pou yo swiv. Li di yo konsa: -Moun branch fanmi Joz\u00E8f yo gen rezon.",
    "Se pout\u00E8t sa, men l\u00F2d Sey\u00E8 a bay: Pitit fi Zelochad yo lib marye moun yo vle, depi se yon moun ki nan menm branch fanmi ak yo.",
    "P\u00F2syon t\u00E8 yon branch fanmi pa gen dwa pase pou yon l\u00F2t branch fanmi. Konsa, p\u00F2syon t\u00E8 yon fanmi va toujou rete nan fanmi an.",
    "Si yon fi vin eritye yon p\u00F2syon nan t\u00E8 yonn nan branch fanmi p\u00E8p Izray\u00E8l la, se pou l\u0027 marye ak yon moun ki nan menm branch fanmi av\u00E8 l\u0027. Konsa, chak moun va kenbe eritaj zans\u00E8t yo nan fanmi an.",
    "T\u00E8 yon branch fanmi p\u0027ap ka pase pou yon l\u00F2t branch fanmi. Konsa, p\u00F2syon t\u00E8 ki pou yon fanmi va toujou rete nan fanmi an.",
    "Se konsa, pitit fi Zelochad yo f\u00E8 jan Sey\u00E8 a te bay Moyiz l\u00F2d la.",
    "Mala, Tiza, Ogla, Milka ak Noa marye ak pitit gason tonton yo b\u00F2 papa.",
    "Yo marye nan branch fanmi Manase, pitit Joz\u00E8f la. Konsa, p\u00F2syon t\u00E8 papa yo a rete nan menm branch fanmi an.",
    "Men tout l\u00F2d ak regleman Sey\u00E8 a te bay Moyiz pou moun p\u00E8p Izray\u00E8l yo, l\u00E8 yo te nan plenn Moab yo, l\u00F2t b\u00F2 larivy\u00E8 Jouden, anfas lavil Jeriko."
  ]
]