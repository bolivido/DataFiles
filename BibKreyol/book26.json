[
  [
    "Nan twazy\u00E8m lanne r\u00E8y Jojakim, wa peyi Jida a, N\u00E8bikadneza, wa lavil Babil\u00F2n, vin atake lavil Jerizal\u00E8m. Li s\u00E8nen l\u0027 toupatou.",
    "Sey\u00E8 a kite l\u0027 mete men sou wa Jojakim ak bonkou nan bagay yo te mete apa pou f\u00E8 s\u00E8vis Bondye nan Tanp lan. N\u00E8bikadneza mennen k\u00E8k prizonye av\u00E8 l\u0027 nan tanp bondye pa l\u0027 yo lavil Babil\u00F2n. L\u00E8fini li mete bagay li te pran yo nan depo tanp bondye pa l\u0027 yo.",
    "Wa a te bay Achpenaz, k\u00F2mandan n\u00E8g konfyans li yo, l\u00F2d pou l\u0027 te chwazi nan moun p\u00E8p Izray\u00E8l yo te dep\u00F2te yo k\u00E8k jenn gason ki soti nan fanmi wa a, osinon nan fanmi grann\u00E8g yo.",
    "Se pou jenn mesye sa yo b\u00E8l gason san okenn enfimite. Se pou yo gen bon konprann, bon levasyon ak anpil konesans pou yo ka s\u00E8vi nan pal\u00E8 wa a. Achpenaz te gen pou l\u0027 te moutre yo jan pou yo li, jan pou yo ekri lang moun Babil\u00F2n yo.",
    "Wa a te bay l\u00F2d pou chak jou yo te pran nan manje ak nan diven yo s\u00E8vi sou tab wa a pou ba yo. Se pou yo pase twazan konsa. Apre sa, y\u0027a par\u00E8t devan wa a pou s\u00E8vis li.",
    "Nan jenn gason yo te chwazi yo te gen kat ki te soti nan branch fanmi Jida: se te Dany\u00E8l, Ananya, Michay\u00E8l ak Azarya.",
    "K\u00F2mandan n\u00E8g konfyans wa yo te chanje non ti mesye yo. Li te rele Dany\u00E8l Beltechaza, Ananya Chadrak, Michay\u00E8l Mechak, Azarya Ab\u00E8dnego.",
    "Dany\u00E8l te pran desizyon nan k\u00E8 l\u0027 pou l\u0027 pa t\u0027 manyen ni manje ni diven yo s\u00E8vi nan pal\u00E8 wa a pou l\u0027 te ka toujou nan kondisyon pou l\u0027 s\u00E8vi Bondye l\u0027. Se konsa, li al jwenn k\u00F2mandan n\u00E8g konfyans wa a, li mande l\u0027 p\u00E8misyon pou l\u0027 pa blije manje manje sa yo.",
    "Bondye f\u00E8 Achpenaz, k\u00F2mandan n\u00E8g konfyans wa a, te renmen Dany\u00E8l, san l\u0027 te ale av\u00E8 l\u0027.",
    "Men, Achpenaz di Dany\u00E8l konsa: -Mwen p\u00E8 wa a, m\u00E8t mwen an. Se wa a menm ki deside sa pou n\u0027 manje ak sa pou n\u0027 bw\u00E8. Si nou pa anf\u00F2m tankou l\u00F2t jenn gason menm laj av\u00E8 nou yo, nou ka lak\u00F2z wa a touye m\u0027.",
    "L\u00E8 sa a, Dany\u00E8l al jwenn gad k\u00F2mandan an te mete reskonsab li ansanm ak Ananya, Michay\u00E8l ak Azarya. Li di l\u0027:",
    "-Pandan dis jou ban nou legim ase pou n\u0027 manje ak dlo pou nou bw\u00E8.",
    "Apre sa, w\u0027a w\u00E8 ki jan nou ye devan l\u00F2t jenn gason yo k\u0027ap manje manje wa a. L\u00E8 sa a, w\u0027a f\u00E8 sa ou vle av\u00E8 nou, dapre sa w\u0027a w\u00E8.",
    "Gad la dak\u00F2 pou l\u0027 ba yo yon chans pandan dis jou.",
    "Apre dis jou yo, figi ti mesye yo te pi fre, yo te pi anf\u00F2m pase jenn gason ki te manje manje wa a.",
    "Depi l\u00E8 sa a, gad la pa t\u0027 ba yo manje ak diven wa a te bay pou yo a, li ba yo legim pito.",
    "Bondye bay kat jenn gason sa yo konesans, lespri ak bon konprann pou yo te ka li tout kalite liv. L\u00E8fini, li bay Dany\u00E8l don pou l\u0027 te konprann sans tout kalite vizyon ak tout kalite r\u00E8v.",
    "Apre tan wa a te fikse a fin pase, Achpenaz mennen tout jenn gason yo bay wa N\u00E8bikadneza.",
    "Wa a pale ak yo tout. Nan mitan tout jenn gason yo li pa t\u0027 jwenn tankou Dany\u00E8l, Ananya, Michay\u00E8l ak Azarya. Se konsa yo rete nan pal\u00E8 a pou s\u00E8vi wa a.",
    "L\u00E8 wa a mande yo kons\u00E8y pou nenp\u00F2t pwobl\u00E8m ki mande konesans ak lespri, li w\u00E8 jenn gason sa yo te konnen dis fwa plis pase tout l\u00F2t divin\u00F2 ak moun ki li zetwal nan tout peyi a.",
    "Se konsa, Dany\u00E8l rete nan pal\u00E8 a jouk l\u00E8 wa Siris antre lavil Babil\u00F2n."
  ],
  [
    "Wa N\u00E8bikadneza t\u0027ap mache sou dezan depi li t\u0027ap gouv\u00E8nen, l\u00E8 li f\u00E8 div\u00E8s r\u00E8v. Sa te boulv\u00E8se lespri l\u0027 anpil. Li pa t\u0027 ka d\u00F2mi.",
    "Li f\u00E8 chache divin\u00F2, moun ki li zetwal, moun ki f\u00E8 cham ak n\u00E8g save pou yo vin esplike wa a r\u00E8v li f\u00E8 yo. L\u00E8 yo rive, yo kanpe devan wa a.",
    "Wa a di yo konsa: -Mwen f\u00E8 yon r\u00E8v k\u0027ap boulv\u00E8se m\u0027 anpil. Mwen ta renmen nou f\u00E8 m\u0027 konnen sa li vle di.",
    "Mesye yo reponn wa a nan lang arameyen. Yo di l\u0027 konsa: -Se pou wa a viv pou tout tan! Se s\u00E8vit\u00E8 ou nou ye. Rakonte nou r\u00E8v la, n\u0027a esplike ou sa l\u0027 vle di.",
    "Wa a reponn, li di mesye yo: -Mwen deside se nou ki pou rakonte m\u0027 r\u00E8v mwen te f\u00E8 a, l\u00E8fini, pou nou f\u00E8 m\u0027 konnen sa li vle di. Si nou pa kapab, m\u0027ap f\u00E8 yo depatcha nou, m\u0027ap f\u00E8 yo kraze kay nou ra pye t\u00E8.",
    "Men, si nou rakonte m\u0027 r\u00E8v mwen te f\u00E8 a, si nou f\u00E8 m\u0027 konnen sa li vle di, m\u0027ap f\u00E8 nou kado anpil bagay. M\u0027ap f\u00E8 b\u00E8l bagay pou nou. Annou w\u00E8. Rakonte m\u0027 r\u00E8v la. Di m\u0027 sa li vle di.",
    "Mesye yo reponn wa a yon dezy\u00E8m fwa: -Si monwa ta vle rakonte nou r\u00E8v la, n\u0027a f\u00E8 l\u0027 konnen sa li vle di.",
    "Wa a di: -Mwen s\u00E8ten nou soti pou n\u0027 f\u00E8 l\u00E8, paske nou konnen mwen fin deside",
    "si nou pa rakonte m\u0027 r\u00E8v la, m\u0027ap f\u00E8 nou tout pase menm jan an. Nou mete t\u00E8t ansanm pou nou ban m\u0027 manti, paske nou kw\u00E8 yon l\u00E8 sa va chanje. Se nou ki pou rakonte m\u0027 r\u00E8v mwen te f\u00E8 a. L\u00E8 sa a, m\u0027a konnen nou ka di m\u0027 sa r\u00E8v la vle di.",
    "N\u00E8g save yo reponn wa a, yo di l\u0027 konsa: -Pa gen pesonn sou tout lat\u00E8 ki ka f\u00E8 wa a konnen sa l\u0027ap mande la a. Se pout\u00E8t sa, pa janm gen wa, li te m\u00E8t gran kou l\u0027 gran, li te m\u00E8t gen pouvwa pase sa n\u0027 pa konnen, ki ka mande yon majisyen, yon moun ki li zetwal osinon yon n\u00E8g save bagay konsa.",
    "Sa monwa ap mande la a se yon bagay ki difisil anpil. Pa gen moun sou lat\u00E8 ki ka f\u00E8 l\u0027 pou ou. Se bondye yo ase ki ka f\u00E8 sa. Men, bondye yo pa rete nan mitan moun.",
    "L\u00E8 wa a tande sa, li move. Li f\u00E8 yon s\u00E8l k\u00F2l\u00E8, li bay l\u00F2d touye d\u00E8nye n\u00E8g save ki lavil Babil\u00F2n.",
    "Se konsa yo f\u00E8 tout moun nan peyi a konnen yo tapral touye tout n\u00E8g save yo. Y\u0027 al chache Dany\u00E8l ak zanmi l\u0027 yo pou touye yo tou.",
    "L\u00E8 sa a, Dany\u00E8l al jwenn Aj\u00F2k, k\u00F2mandan gad pal\u00E8 wa a ki t\u0027ap pase pou li al touye n\u00E8g save yo. Li pran san li pou l\u0027 pale byen av\u00E8 l\u0027.",
    "Li di Aj\u00F2k, ofisye wa a: -Poukisa wa a bay l\u00F2d sev\u00E8 sa a? Aj\u00F2k rakonte Dany\u00E8l sa ki pase.",
    "Dany\u00E8l al mande wa a pou li ba li yon d\u00E8le pou l\u0027 ka f\u00E8 wa a konnen sa r\u00E8v la vle di.",
    "Apre sa, Dany\u00E8l al lakay li, epi li di Ananya, Michay\u00E8l ak Azarya, zanmi l\u0027 yo, sa ki genyen.",
    "Li mande pou yo lapriy\u00E8 Bondye ki nan sy\u00E8l la pou li gen pitye pou yo, pou li f\u00E8 yo konprann r\u00E8v la, konsa yo p\u0027ap touye ni yo menm ni l\u00F2t n\u00E8g save lavil Babil\u00F2n yo.",
    "Menm jou lannwit sa a, Bondye f\u00E8 Dany\u00E8l konprann r\u00E8v la nan yon vizyon. L\u00E8 sa a, Dany\u00E8l f\u00E8 lwanj Bondye ki nan sy\u00E8l la.",
    "Li di: -benediksyon pou Bondye pou tout tan tout tan. Se li ki gen tout konesans, se li ki gen tout f\u00F2s.",
    "Li kontwole sezon yo ak l\u00E8 pou chak bagay rive. Se li ki desann wa yo, se li ki moute wa yo. Se li ki bay n\u00E8g save yo bon konprann ak n\u00E8g lespri yo konesans.",
    "Se li ki f\u00E8 moun konnen tout sekr\u00E8 ki kache. Li konnen tou sa ki nan f\u00E8nwa. Limy\u00E8 klere kote l\u0027 pase.",
    "Bondye zans\u00E8t mwen yo, m\u0027ap f\u00E8 lwanj ou, m\u0027ap di ou m\u00E8si paske ou ban m\u0027 f\u00F2s ak bon konprann. Ou f\u00E8 m\u0027 konnen sa nou te mande ou la, ou f\u00E8 nou konnen sa ki t\u0027ap boulv\u00E8se wa a.",
    "Lamenm, Dany\u00E8l al jwenn Aj\u00F2k, nonm wa a te bay l\u00F2d al touye tout n\u00E8g save lavil Babil\u00F2n yo. Li di l\u0027 konsa: -Pa touye n\u00E8g save lavil Babil\u00F2n yo. Mennen m\u0027 b\u00F2 kote wa a, m\u0027a di l\u0027 sa r\u00E8v li te f\u00E8 a vle di.",
    "Aj\u00F2k prese mennen Dany\u00E8l bay wa a. Epi li di: -Monwa, mwen jwenn yon nonm nan jwif yo te dep\u00F2te yo ki ka di ou sa r\u00E8v ou te f\u00E8 a vle di.",
    "Wa a di Dany\u00E8l yo te rele Beltechaza a: -Eske ou ka di m\u0027 r\u00E8v mwen te f\u00E8 a? Eske ou ka f\u00E8 m\u0027 konnen sa l\u0027 vle di?",
    "Dany\u00E8l reponn: -Monwa, pa gen n\u00E8g save, pa gen divin\u00F2, pa gen majisyen, ata moun ki konn li zetwal, ki ka f\u00E8 ou konnen sa.",
    "Men, gen yon Bondye nan sy\u00E8l la ki devwale tout sekr\u00E8 ki kache. Se li k\u0027ap f\u00E8 ou konnen sa ki gen pou rive pita. Men r\u00E8v ou te f\u00E8 a, men vizyon ou te w\u00E8 pandan ou t\u0027ap d\u00F2mi an.",
    "L\u00E8 sa a, monwa t\u0027ap d\u00F2mi, t\u00E8t ou pran travay sou sa ki gen pou rive pita. Epi Bondye ki devwale tout sekr\u00E8 f\u00E8 ou konnen sa ki pral rive.",
    "Konnen byen, monwa, se pa paske mwen gen plis konprann pase tout moun ki f\u00E8 m\u0027 rive konnen sekr\u00E8 sa a. Men, se pou wa a ka rive konnen sans r\u00E8v li te f\u00E8 a, pou l\u0027 ka konprann tout lide sa yo ki t\u0027ap travay nan t\u00E8t li a.",
    "Monwa, ou f\u00E8 yon vizyon. Ou w\u00E8 yon gwo estati byen wo kanpe devan ou. Li te klere kou sa m\u0027 pa konnen. Bagay pou f\u00E8 moun p\u00E8 anpil.",
    "T\u00E8t li te f\u00E8t an l\u00F2, lestonmak li ak de bra l\u0027 yo te f\u00E8t an ajan, vant li ak de kwis li yo te f\u00E8t an kwiv,",
    "de janm li yo te f\u00E8t an f\u00E8, pye l\u0027 yo menm te mwatye an f\u00E8, mwatye an t\u00E8 krich.",
    "Antan ou t\u0027ap gade l\u0027 konsa, yon w\u00F2ch pran woule desann soti kote l\u0027 soti a, san se pa pesonn ki voye l\u0027, li vin frape estati a nan pye l\u0027 yo ki te f\u00E8t mwatye an f\u00E8 mwatye an t\u00E8 krich, li kraze yo an miy\u00E8t moso.",
    "Lamenm, f\u00E8, t\u00E8 krich, kwiv, ajan, l\u00F2 tonbe at\u00E8, yo tounen pousy\u00E8 tankou pousy\u00E8 sou glasi nan sezon chal\u00E8. Yon van soufle, li pote yo ale, li pa kite yon ti remak. Men, w\u00F2ch ki te frape estati a pran grandi, li grandi, li grandi jouk li tounen yon gwo m\u00F2n ki kouvri tout lat\u00E8.",
    "Sa se r\u00E8v ou te f\u00E8 a. Koulye a, monwa, mwen pral f\u00E8 ou konnen sa li vle di.",
    "Monwa, se ou ki pi gran pase tout wa. Se Bondye nan sy\u00E8l la ki mete ou wa, li ba ou pouvwa, li ba ou f\u00F2s, li f\u00E8 moun f\u00E8 lwanj ou.",
    "Li mete ou ch\u00E8f pou ou gouv\u00E8nen tout moun ki rete sou lat\u00E8, pou ou gouv\u00E8nen ata zannimo ak zwazo. Se ou menm ki t\u00E8t an l\u00F2 a.",
    "Apre ou, va gen yon l\u00F2t p\u00E8p k\u0027ap pran gouv\u00E8nman an. Men, gouv\u00E8nman wa li a p\u0027ap ka w\u00E8 devan pa ou la. Konsa tou apre sa, va gen yon twazy\u00E8m p\u00E8p k\u0027ap pran gouv\u00E8nman an ank\u00F2. Se va tankou kwiv devan l\u00F2 ou la. Li menm tou, l\u0027ap donminen sou tout lat\u00E8.",
    "Apre sa ank\u00F2, va gen yon katriy\u00E8m p\u00E8p k\u0027ap pran gouv\u00E8nman an. L\u0027ap di kou f\u00E8. L\u0027ap kraze brize. Menm jan f\u00E8 kraze tout bagay, se konsa l\u0027ap kraze l\u00F2t nasyon yo, l\u0027ap f\u00E8 yo tounen pousy\u00E8.",
    "Ou te w\u00E8 tou de pye yo ak tout z\u00F2t\u00E8y yo te mwatye an f\u00E8 mwatye an t\u00E8 krich. Sa vle di, ape gen divizyon nan d\u00E8nye gouv\u00E8nman an. L\u0027ap yon ti jan solid tankou f\u00E8, menm jan ou te w\u00E8 f\u00E8 melanje ak t\u00E8 krich la.",
    "Z\u00F2t\u00E8y yo tou te mwatye f\u00E8, mwatye t\u00E8 krich. Sa vle di, yon p\u00F2syon nan gouv\u00E8nman sa a pral gen f\u00F2s, yon l\u00F2t p\u00F2syon pral f\u00E8b.",
    "Ou te w\u00E8 f\u00E8 a te melanje ak t\u00E8 krich la, men yo pa t\u0027 pran. Konsa tou, ch\u00E8f gouv\u00E8nman sa yo pral seye mete t\u00E8t yo ansanm. Y\u0027ap f\u00E8 de fanmi yo marye yonn ak l\u00F2t. Men, sa p\u0027ap mache.",
    "Nan r\u00E8y d\u00E8nye ch\u00E8f sa yo, Bondye nan sy\u00E8l la pral f\u00E8 yon l\u00F2t ch\u00E8f par\u00E8t, l\u0027ap pran gouv\u00E8nman an nan men yo pou tout tan. Li p\u0027ap janm pase yon l\u00F2t li. Men, l\u0027ap kraze tout l\u00F2t p\u00E8p yo, l\u0027ap detwi yo. Li menm l\u0027ap kanpe la pou tout tan.",
    "Ou te w\u00E8 ki jan yon w\u00F2ch te pran desann soti kote l\u0027 soti a, san se pa pesonn ki voye l\u0027, epi li kraze gwo estati ki te f\u00E8t an f\u00E8, kwiv, t\u00E8 krich, ajan ak l\u00F2 a, pa vre? Bondye ki gen anpil pouvwa a f\u00E8 monwa konnen sa ki gen pou rive nan tan k\u0027ap vini an. R\u00E8v ou te f\u00E8 a kl\u00E8. Sans mwen f\u00E8 ou konnen an s\u00E8ten.",
    "L\u00E8 sa a, wa N\u00E8bikadneza tonbe ajenou, li bese t\u00E8t li jouk at\u00E8 devan Dany\u00E8l, epi li bay l\u00F2d pou yo f\u00E8 ofrann b\u00E8t pou touye ak l\u00F2t ofrann ba li.",
    "Wa a di Dany\u00E8l konsa: -Se vre wi! Bondye ou la gen plis pouvwa pase tout l\u00F2t bondye yo. Se li ki ch\u00E8f tout wa, se li menm ki f\u00E8 moun konnen sekr\u00E8 ki kache, depi ou te ka f\u00E8 m\u0027 konprann sans r\u00E8v mwen te f\u00E8 a.",
    "Wa a mete Dany\u00E8l nan yon gwo pozisyon, li f\u00E8 l\u0027 kado anpil b\u00E8l bagay, li nonmen l\u0027 gouv\u00E8n\u00E8 pwovens Babil\u00F2n lan, li mete l\u0027 s\u00E8l ch\u00E8f sou tout n\u00E8g save lavil Babil\u00F2n yo.",
    "Dany\u00E8l mande wa a pou li mete Chadrak, Mechak ak Ab\u00E8dnego reskonsab \u00F2ganize travay gouv\u00E8nman an nan pwovens Babil\u00F2n lan. Dany\u00E8l menm te rete nan pal\u00E8 wa a."
  ],
  [
    "Wa N\u00E8bikadneza te f\u00E8 f\u00E8 yon gwo estati l\u00F2. Estati a te gen katrevendis pye wot\u00E8 ak n\u00E8f pye laj\u00E8. Li f\u00E8 yo mete l\u0027 kanpe nan mitan plenn Doura a, nan pwovens Babil\u00F2n lan.",
    "L\u00E8fini, wa a bay l\u00F2d pou tout otorite yo: pref\u00E8, k\u00F2mandan, gouv\u00E8n\u00E8, komis\u00E8, prepoze, jij, majistra ansanm ak tout l\u00F2t ch\u00E8f pwovens yo, reyini pou y\u0027a l\u0027 nan premye seremoni y\u0027ap f\u00E8 pou mete estati l\u00F2 wa a te f\u00E8 f\u00E8 a an s\u00E8vis.",
    "Se konsa, tout otorite yo te reyini pou gwo f\u00E8t premye seremoni an. Yo te kanpe devan estati wa a te f\u00E8 f\u00E8 a.",
    "Yonn nan moun ki te konn f\u00E8 piblikasyon yo pran pale byen f\u00F2, li di: -Nou menm moun tout nasyon, moun tout ras ki pale tout kalite lang, men l\u00F2d yo ban nou.",
    "Tal\u00E8 konsa nou pral tande yo k\u00F2nen twonp\u00E8t. Apre sa, yo pral jwe fif, bandjo, gita. L\u00E8fini, yo pral jwe tout l\u00F2t enstriman mizik yo ansanm. L\u00E8 mizik la konmanse, se pou nou mete ajenou devan estati l\u00F2 wa N\u00E8bikadneza te f\u00E8 f\u00E8 a. Se pou nou adore l\u0027.",
    "Tout moun ki refize mete ajenou devan estati a pou adore l\u0027, y\u0027ap pran l\u0027 al lage tou vivan anndan yon gwo fou tou limen.",
    "Se konsa, tande moun yo tande twonp\u00E8t la ak tout l\u00F2t enstriman yo, yo tonbe ajenou devan estati l\u00F2 wa N\u00E8bikadneza te f\u00E8 f\u00E8 a, yo adore l\u0027. Te gen moun tout nasyon ki soti nan tout ras, epi ki pale tout kalite lang.",
    "L\u00E8 sa a, gen k\u00E8k moun lavil Babil\u00F2n ki pwofite al denonse jwif yo.",
    "Yo di wa N\u00E8bikadneza konsa: -Se pou wa a viv pou tout tan!",
    "Monwa, ou f\u00E8 pibliye yon l\u00F2d ki mande pou tout moun mete ajenou, pou yo adore estati l\u00F2 a, l\u00E8 y\u0027a tande twonp\u00E8t ak tout l\u00F2t enstriman mizik yo ap jwe.",
    "Si yon moun pa mete ajenou pou adore estati a, se pou yo lage l\u0027 tout vivan nan gwo fou tou limen an.",
    "Enben! Gen twa jwif ou te mete reskonsab pwovens Babil\u00F2n lan. Se Chadrak, Mechak ak Ab\u00E8dnego. Mesye sa yo pa okipe l\u00F2d ou bay la, monwa. Yo pa adore bondye ou la. Yo pa mete ajenou devan estati l\u00F2 ou te f\u00E8 f\u00E8 a.",
    "L\u00E8 N\u00E8bikadneza tande sa, li move anpil, li f\u00E8 gwo k\u00F2l\u00E8, li bay l\u00F2d pou yo mennen Chadrak, Mechak ak Ab\u00E8dnego ba li. Lamenm, yo mennen twa mesye yo devan wa a.",
    "Wa a di yo konsa: -Chadrak, Mechak ak Ab\u00E8dnego, \u00E8ske se vre nou derefize adore bondye mwen yo, nou derefize mete ajenou devan estati l\u00F2 mwen te f\u00E8 f\u00E8 a?",
    "Bon, koulye a, tande n\u0027a tande twonp\u00E8t yo ak l\u00F2t enstriman mizik yo ap jwe, se pou nou mete ajenou pou n\u0027 adore estati mwen f\u00E8 f\u00E8 a. Si nou pa f\u00E8 sa, y\u0027ap jete nou nan gwo fou tou limen an. Pa gen bondye ki pou delivre nou anba men m\u0027.",
    "Chadrak, Mechak ak Ab\u00E8dnego reponn, yo di wa N\u00E8bikadneza konsa: -Monwa, nou p\u0027ap eseye defann t\u00E8t nou.",
    "Si Bondye n\u0027ap s\u00E8vi a ka wete nou nan gwo fou tou limen an, si li ka delivre nou tou anba men ou, l\u0027ap f\u00E8 l\u0027.",
    "Men, menm si li pa vin delivre nou, monwa, nou tou di ou nou p\u0027ap adore bondye pa ou yo, ni nou p\u0027ap mete ajenou devan estati l\u00F2 ou te f\u00E8 f\u00E8 a.",
    "L\u00E8 wa N\u00E8bikadneza tande paw\u00F2l sa yo, li f\u00E8 yon s\u00E8l kol\u00E8, li move sou Chadrak, Mechak ak Ab\u00E8dnego. Li bay l\u00F2d pou yo chofe fou a s\u00E8t fwa plis pase jan yo te konn f\u00E8 l\u0027 la.",
    "L\u00E8fini, li mande pou k\u00E8k s\u00F2lda ki pi gwon\u00E8g nan lame li a vin mare Chadrak, Mechak ak Ab\u00E8dnego byen mare, apre sa pou lage yo jete nan gwo fou tou limen an.",
    "Se konsa yo pran mesye yo, yo mare yo byen mare, yo jete yo nan gwo fou tou limen an ak tout rad sou yo, soulye nan pye yo ak gwo mouchwa mare t\u00E8t yo.",
    "L\u00F2d wa a te bay la te sev\u00E8, kif\u00E8 yo te chofe fou a anpil anpil. Se konsa flanm dife ki t\u0027ap soti nan fwa a boule gad ki t\u0027ap jete mesye yo nan dife a. Yo mouri.",
    "Twa mesye yo menm, Chadrak, Mechak ak Ab\u00E8dnego, tonbe tou mare nan gwo fou tou limen an.",
    "Apre sa, wa N\u00E8bikadneza rete konsa li leve voup, tankou yon moun ki sezi. Li mande moun ki te av\u00E8 l\u0027 yo: -Eske se pa t\u0027 twa moun tou mare nou te lage nan gwo fou tou limen an? Yo reponn li: -Se sa wi, monwa!",
    "Wa a di yo ank\u00F2: -Ki jan f\u00E8 se kat moun mwen w\u00E8 k\u0027ap mache nan dife a? Yo yonn pa mare. Dife a pa f\u00E8 yo anyen. Katriy\u00E8m moun lan menm sanble yon pitit bondye yo.",
    "Wa N\u00E8bikadneza pwoche b\u00F2 p\u00F2t gwo fou a epi li rele: -Chadrak! Mechak! Ab\u00E8dnego! S\u00E8vit\u00E8 Bondye ki nan sy\u00E8l la! Soti vin jwenn mwen! Epi mesye yo mache soti nan dife a.",
    "Tout gwo zotobre yo: pref\u00E8, k\u00F2mandan, gouv\u00E8n\u00E8 ansanm ak tout l\u00F2t ch\u00E8f yo sanble pou yo w\u00E8 twa mesye yo. Dife a pa t\u0027 f\u00E8 k\u00F2 yo anyen. Yon branch cheve nan t\u00E8t yo pa t\u0027 boule, rad sou yo pa te menm flambe. Pa t\u0027 gen okenn lafimen sou yo.",
    "Wa a di konsa: -Lwanj pou Bondye Chadrak, Mechak ak Ab\u00E8dnego a! Li voye zanj li delivre s\u00E8vit\u00E8 l\u0027 yo ki te mete konfyans yo nan li. Yo te derefize obeyi l\u00F2d mwen. Yo te pito mouri pase pou yo ta mete ajenou pou adore yon bondye ki pa bondye pa yo a.",
    "Koulye a, men l\u00F2d mwen bay pou tout p\u00E8p, moun tout peyi ak moun tout ras ki pale l\u00F2t lang yo: si yonn nan nou pale Bondye Chadrak, Mechak ak Ab\u00E8dnego a mal, se pou yo depatcha l\u0027. L\u00E8fini, se pou yo kraze kay li n\u00E8t mete at\u00E8. Paske pa gen l\u00F2t bondye ki ka delivre moun konsa.",
    "Wa a moute Chadrak, Mechak ak Ab\u00E8dnego grad nan pwovens Babil\u00F2n lan."
  ],
  [
    "Men mesaj wa N\u00E8bikadneza voye bay tout p\u00E8p, moun tout ras nan tout peyi ki pale l\u00F2t lang toupatou sou lat\u00E8: -Gwo bonjou ak anpil k\u00E8 poze pou nou tout.",
    "Se yon plezi pou mwen pou m\u0027 f\u00E8 nou konnen mirak ak b\u00E8l bagay Bondye ki anwo nan sy\u00E8l la f\u00E8 pou mwen.",
    "B\u00E8l bagay li f\u00E8 yo pa piti! Mirak li f\u00E8 yo se gwo zaf\u00E8! Bondye ap gouv\u00E8nen pou tout tan. Otorite l\u0027 la la jouk sa kaba n\u00E8t.",
    "Mwen menm, N\u00E8bikadneza, mwen t\u0027ap viv al\u00E8z lakay mwen. Tout zaf\u00E8 m\u0027 t\u0027ap mache byen nan pal\u00E8 a.",
    "Men, mwen f\u00E8 yon r\u00E8v ki boulv\u00E8se m\u0027 anpil. Antan m\u0027 t\u0027ap d\u00F2mi, yon bann vye lide t\u0027ap travay nan t\u00E8t mwen, epi mwen te f\u00E8 yon vizyon ki t\u0027ap trakase t\u00E8t mwen.",
    "Mwen bay l\u00F2d pou yo f\u00E8 chache tout n\u00E8g save ki nan lavil Babil\u00F2n pou yo vin ban m\u0027 esplikasyon r\u00E8v la.",
    "D\u00E8nye majisyen, d\u00E8nye moun ki li zetwal, d\u00E8nye divin\u00F2 ak d\u00E8nye n\u00E8g save vini. Mwen rakonte yo r\u00E8v la, men yo pa t\u0027 ka esplike m\u0027 sa li vle di.",
    "Apre sa, Dany\u00E8l vini devan mwen. Yo te ba li yon l\u00F2t non dapre non bondye mwen an: Yo te rele l\u0027 Beltechaza. Li gen lespri bondye yo nan li. Mwen rakonte l\u0027 r\u00E8v mwen te f\u00E8 a.",
    "Mwen di l\u0027: Beltechaza, ou menm ki ch\u00E8f majisyen yo, mwen konnen ou gen lespri bondye yo nan ou, kif\u00E8 pa gen mist\u00E8 ou pa konprann. Men sa mwen te w\u00E8 nan r\u00E8v mwen te f\u00E8 a. Di m\u0027 kisa li vle di:",
    "Antan mwen t\u0027ap d\u00F2mi, mwen f\u00E8 yon vizyon: Mwen w\u00E8 yon gwo pyebwa byen kanpe nan mitan lat\u00E8.",
    "Pyebwa a grandi, li grandi jouk t\u00E8t li rive nan sy\u00E8l. Toupatou sou lat\u00E8 moun te ka w\u00E8 l\u0027.",
    "F\u00E8y li yo te b\u00E8l. Li te chaje ak donn. Te gen kont pou tout moun manje. Li te bay gwo lonbray pou b\u00E8t nan bwa yo pare sol\u00E8y. Zwezo te f\u00E8 nich nan tout branch li yo. Li te bay manje pou tout kalite b\u00E8t ak pou tout moun.",
    "Nan d\u00F2mi an, antan mwen t\u0027ap kalkile sou r\u00E8v la, mwen w\u00E8 yon zanj Bondye soti nan sy\u00E8l la desann. Se te yonn nan zanj gadyen yo.",
    "Li pale byen f\u00F2, li di konsa: Koupe pyebwa a met at\u00E8. Debranche l\u0027 n\u00E8t. Rache tout f\u00E8y li yo. Gaye tout donn li yo. F\u00E8 tout b\u00E8t soti anba lonbraj li. F\u00E8 tout zwezo vole kite branch li yo.",
    "Men, kite yon gwo chouk ak tout rasin li nan t\u00E8. Mare l\u0027 ak chenn f\u00E8t an f\u00E8 ak kwiv. Kite l\u0027 la konsa nan mitan z\u00E8b yo. Se pou lawouze tonbe sou nonm sa a. Se pou l\u0027 manje z\u00E8b nan savann tankou b\u00E8t nan bwa.",
    "Pandan s\u00E8tan, li p\u0027ap gen lespri tankou tout moun. L\u0027ap san konprann tankou yon b\u00E8t.",
    "Se desizyon sa a zanj gadyen yo pran. Se jijman sa a zanj Bondye yo bay. Se pou tout moun sou lat\u00E8 konnen Bondye ki nan sy\u00E8l la gen pouvwa sou tout ch\u00E8f. Li bay moun li vle pouvwa pou yo gouv\u00E8nen. Li pran moun ki pi ba a, li f\u00E8 l\u0027 moute!",
    "Men r\u00E8v mwen menm, wa N\u00E8bikadneza, mwen te f\u00E8 a. Koulye a, ou menm Beltechaza, esplike m\u0027 sa li vle di. Pa gen yonn nan tout n\u00E8g save peyi m\u0027 lan ki te ka f\u00E8 m\u0027 konnen sans r\u00E8v la. Men ou menm, ou kapab, paske lespri bondye yo nan ou.",
    "L\u00E8 sa a, Dany\u00E8l ki te rele Beltechaza tou, rete yon bon ti tan li pa di anyen, paske t\u00E8t li te boulv\u00E8se. Wa a di l\u0027 konsa: -Beltechaza monch\u00E8, pa kite r\u00E8v la ak esplikasyon l\u0027 lan boulv\u00E8se t\u00E8t ou! Beltechaza reponn: -Monwa, mwen ta swete r\u00E8v la ak tout esplikasyon l\u0027 lan pa pou ou, men pou l\u00E8nmi ou yo, pou moun ki pa vle w\u00E8 ou yo.",
    "Pyebwa ou te w\u00E8 ki t\u0027ap grandi, ki t\u0027ap gwosi jouk t\u00E8t li rive nan sy\u00E8l la kif\u00E8 d\u00E8nye moun sou lat\u00E8 te ka w\u00E8 l\u0027 la,",
    "pyebwa ki te gen f\u00E8y li yo b\u00E8l, ki te chaje donn kont pou tout moun sou lat\u00E8 te manje, ki te gen b\u00E8t nan bwa rete anba lonbray li ak zwezo ki te f\u00E8 nich nan tout branch li yo,",
    "pyebwa sa a se ou menm, monwa, ki grandi, ki vin f\u00F2. Ou sit\u00E8lman grandi ou rive jouk nan sy\u00E8l la. Ou ch\u00E8f sou tout lat\u00E8.",
    "Apre sa, antan wa a t\u0027ap gade, li w\u00E8 yon zanj Bondye soti nan sy\u00E8l la desann, epi ki di: Koupe pyebwa a mete l\u0027 at\u00E8, detwi li. Men, kite chouk la nan t\u00E8 ak tout rasin li yo. Mare l\u0027 ak chenn f\u00E8t an f\u00E8 ak kwiv. L\u00E8fini, kite l\u0027 nan mitan z\u00E8b yo. Kite lawouze tonbe sou nonm sa a, kite l\u0027 viv ak b\u00E8t nan bwa yo pandan s\u00E8tan.",
    "Bon, koulye a, men sa r\u00E8v la vle di monwa. Men sa Bondye ki anwo nan sy\u00E8l la di ki pral rive ou.",
    "Yo pral voye ou byen lwen pou ou pa mache sou moun. Ou pral rete ak b\u00E8t nan bwa pandan s\u00E8tan. Ou pral manje z\u00E8b tankou b\u00E8f, ou pral d\u00F2mi dey\u00F2 pou lawouze bat ou. Apre sa, w\u0027a rekon\u00E8t se Bondye nan sy\u00E8l la ki kontwole tout ch\u00E8f sou lat\u00E8. Se li menm ki bay moun li vle dwa pou yo gouv\u00E8nen.",
    "Zanj yo te di pou yo te kite chouk la ak tout rasin li yo nan t\u00E8. Sa vle di w\u0027ap moute wa ank\u00F2 l\u00E8 w\u0027a rekon\u00E8t se Bondye nan sy\u00E8l la k\u0027ap gouv\u00E8nen sou tout lat\u00E8.",
    "Se pout\u00E8t sa, monwa, koute kons\u00E8y m\u0027ap ba ou. F\u00E8 sa ki dwat devan Bondye pou kouvri peche ou yo. Gen pitye pou p\u00F2v malere yo pou kouvri tout mechanste ou yo! Konsa, monwa, w\u0027a ka viv al\u00E8z ak k\u00E8 poze pou lontan ank\u00F2.",
    "Tou sa Dany\u00E8l te di a rive wa N\u00E8bikadneza vre.",
    "Douz mwa apre sa, wa a t\u0027ap pwonmennen sou teras pal\u00E8 li a lavil Babil\u00F2n,",
    "li di konsa: -Gade jan lavil Babil\u00F2n lan vin gran non! Se mwen menm ki bati l\u0027 ak f\u00F2s kouraj mwen pou l\u0027 s\u00E8vi m\u0027 kapital peyi a, pou f\u00E8 w\u00E8 jan mwen gen pouvwa, jan mwen grann\u00E8g.",
    "Wa a pa t\u0027 ank\u00F2 f\u00E8men bouch li, l\u00E8 yon vwa rete nan sy\u00E8l la, li di: -Wa N\u00E8bikadneza, koute sa m\u0027ap di ou. Depi j\u00F2di a, yo wete pouvwa a nan men ou. Ou pa wa ank\u00F2.",
    "Yo p\u0027ap kite ou mache sou moun. Ou pral rete ak b\u00E8t nan bwa. Ou pral manje z\u00E8b tankou b\u00E8f pandan s\u00E8tan, jouk w\u0027a rekon\u00E8t se Bondye nan sy\u00E8l la ki kontwole tout ch\u00E8f sou lat\u00E8. Se li menm ki bay moun li vle dwa pou yo gouv\u00E8nen.",
    "Lamenm sa paw\u00F2l la te di a rive vre. Yo mete wa a dey\u00F2 pou l\u0027 pa mache sou moun. Li t\u0027ap manje z\u00E8b tankou b\u00E8f. Lawouze tonbe sou tout k\u00F2 l\u0027. Cheve nan t\u00E8t li pouse tankou plim malfini, zong li yo vin long tankou grif zwezo.",
    "Wa a di ank\u00F2: -Apre s\u00E8tan sa yo, mwen menm N\u00E8bikadneza, mwen leve je m\u0027 mwen gade sy\u00E8l la. Bonnanj mwen vin sou mwen. Mwen di Bondye nan sy\u00E8l la m\u00E8si, mwen f\u00E8 lwanj Bondye k\u0027ap viv pou tout tan tout tan an, mwen rekon\u00E8t jan li gen pouvwa. L\u0027ap donminen pou tout tan. Gouv\u00E8nman li ap la jouk sa kaba.",
    "Li pa pran moun k\u0027ap viv sou lat\u00E8 yo pou anyen. Li f\u00E8 sa li vle ak lame zanj ki nan sy\u00E8l la, ansanm ak tout moun ki sou lat\u00E8. Pesonn pa ka kenbe t\u00E8t av\u00E8 l\u0027. Pesonn pa ka mande l\u0027 kont!",
    "L\u00E8 bonnanj mwen tounen sou mwen, yo renm\u00E8t mwen pouvwa mwen, otorite mwen ak tout b\u00E8l bagay mwen te genyen. Konseye mwen yo ak ch\u00E8f k\u0027ap s\u00E8vi mwen yo voye chache m\u0027, yo mete m\u0027 wa ank\u00F2. Mwen vin gen plis pouvwa pase anvan.",
    "Koulye a, mwen menm N\u00E8bikadneza, m\u0027ap f\u00E8 f\u00E8t pou wa ki nan sy\u00E8l la, m\u0027ap f\u00E8 lwanj pou li, m\u0027ap di jan li gen pouvwa. Tou sa li f\u00E8 bon. Li pa f\u00E8 paspouki pou pesonn. Li konn jan pou l\u0027 f\u00E8 ak moun ki kite l\u00F2g\u00E8y vire t\u00E8t yo. L\u0027ap desann k\u00F2l\u00E8t yo."
  ],
  [
    "Yon jou, wa B\u00E8lchaza bay yon gwo resepsyon pou mil moun nan gwo zotobre peyi a. Yo t\u0027ap bw\u00E8 diven ansanm.",
    "Antan yo t\u0027ap bw\u00E8 konsa, B\u00E8lchaza bay l\u00F2d pou y\u0027 al pran gwo gode f\u00E8t an l\u00F2 ak gode f\u00E8t an ajan papa l\u0027, N\u00E8bikadneza, te pran nan tanp lavil Jerizal\u00E8m lan. Li te f\u00E8 chache yo pou l\u0027 te bw\u00E8 ladan yo ansanm ak ch\u00E8f li yo, madanm li yo ak fanm kay li yo.",
    "Lamenm, yo pote gode an l\u00F2 ak gode an ajan yo, epi yo tout yo tanmen bw\u00E8 ladan yo.",
    "Yo t\u0027ap bw\u00E8 diven, yo t\u0027ap f\u00E8 lwanj bondye pa yo ki f\u00E8t an l\u00F2, an ajan, an kwiv, an bwa, an f\u00E8 ak an w\u00F2ch.",
    "Yo rete konsa, yo w\u00E8 yon men moun par\u00E8t. Li pran ekri sou miray pal\u00E8 a, kote limy\u00E8 lanp lan te pi klere a. Wa a w\u00E8 bout men ki t\u0027ap ekri a.",
    "Li chanje koul\u00E8, li vin p\u00E8. Li santi tout k\u00F2 l\u0027 aprale, jenou l\u0027 yo pran tranble.",
    "Li rele byen f\u00F2, li mande pou f\u00E8 chache tout divin\u00F2, tout moun ki li zetwal ak tout n\u00E8g save ki rete lavil Babil\u00F2n yo. L\u00E8 yo vini, wa a di yo konsa: -Nenp\u00F2t moun ki ka li sa ki ekri la a, l\u00E8fini ki ka f\u00E8 m\u0027 konnen sa li vle di, m\u0027ap mete gwo manto wouj la sou li, m\u0027ap pase yon chenn an l\u00F2 nan kou l\u0027. Apre sa, m\u0027ap ba li twazy\u00E8m plas apre m\u0027 nan gouv\u00E8nman m\u0027 lan.",
    "Tout n\u00E8g save wa yo vanse. Men, pa t\u0027 gen yonn ladan yo ki te ka li sa ki ekri a, ale w\u00E8 pou yo ta f\u00E8 l\u0027 konnen sa li vle di.",
    "Wa a vin pi p\u00E8 toujou, figi l\u0027 p\u00E8di koul\u00E8. Tout ch\u00E8f yo menm pa t\u0027 konn sa pou yo f\u00E8.",
    "Larenn lan, manman wa a, tande tout pale f\u00F2 wa a t\u0027ap f\u00E8 ansanm ak ch\u00E8f li yo. Li antre nan sal resepsyon an. Li di konsa: -Monwa, mwen mande pou bondye yo ba ou lavi pou lontan ank\u00F2! Ou pa bezwen p\u00E8di t\u00E8t ou, ou pa bezwen p\u00E8.",
    "Gen yon moun nan peyi ou la ki gen lespri bondye nan sy\u00E8l yo nan li. L\u00E8 papa ou te la, n\u00E8g sa a te moutre jan li gen anpil lespri, anpil konesans ak anpil bon konprann sou li tankou bondye yo. L\u00E8 sa a, papa ou, wa N\u00E8bikadneza, te nonmen l\u0027 ch\u00E8f sou tout divin\u00F2, tout majisyen, tout moun ki li zetwal ak tout n\u00E8g save yo.",
    "Dany\u00E8l sa a, papa ou te rele l\u0027 Beltechaza. Li te gen yon gwo lespri nan li, anpil konesans ak anpil konprann kif\u00E8 li te konn esplike r\u00E8v ak tout bagay moun pa konprann. Li te jwenn solisyon pou tout pwobl\u00E8m. F\u00E8 chache Dany\u00E8l sa a, l\u0027a f\u00E8 ou konnen sa tout bagay sa yo vle di.",
    "Yo mennen Dany\u00E8l devan wa a. Wa a di li: -Se ou menm Dany\u00E8l, yonn nan jwif wa N\u00E8bikadneza, papa m\u0027, te dep\u00F2te soti nan peyi Jida mennen isit la?",
    "Mwen tande ou gen bondye yo av\u00E8 ou. Ou se yon nonm ki gen anpil lespri, anpil konesans ak anpil bon konprann.",
    "Yo mennen n\u00E8g save ak moun ki li zetwal pou yo li sa ki ekri la a, l\u00E8fini pou yo f\u00E8 m\u0027 konnen sa li vle di. Men yo pa t\u0027 kapab.",
    "Koulye a, mwen tande ou ka bay esplikasyon pou tout bagay moun pa konprann, ou jwenn solisyon pou tout pwobl\u00E8m. Si ou ka li sa ki ekri la a, si ou f\u00E8 m\u0027 konnen sa li vle di, m\u0027ap mete gwo manto wouj la sou ou, m\u0027ap pase yon chenn an l\u00F2 nan kou ou. L\u00E8fini, m\u0027ap ba ou twazy\u00E8m plas apre m\u0027 nan gouv\u00E8nman m\u0027 lan.",
    "Dany\u00E8l reponn wa a: -Ou m\u00E8t kenbe kado ou yo pou ou, osinon bay l\u00F2t moun yo. Men tout jan, monwa, m\u0027ap li sa ki ekri a pou ou, l\u00E8fini m\u0027ap f\u00E8 ou konnen sa li vle di.",
    "Monwa, Bondye ki anwo nan sy\u00E8l la te f\u00E8 papa ou, N\u00E8bikadneza, wa. Li te ba li pouvwa, otorite ak anpil b\u00E8l bagay.",
    "Bondye te sit\u00E8lman ba li pouvwa, tout p\u00E8p, moun tout ras, moun ki pale tout kalite lang te p\u00E8 l\u0027. Yo te tranble devan l\u0027. Li te touye moun li vle, li te kite moun li vle viv. Li moute moun grad, li desann moun grad jan li vle.",
    "Men, li kite l\u00F2g\u00E8y vire t\u00E8t li, li vin mechan anpil, li santi li pa kanmarad pesonn. Se konsa yo wete l\u0027 sou fot\u00E8y wa a, li p\u00E8di b\u00E8l plas sa a.",
    "Yo mete l\u0027 dey\u00F2, yo voye l\u0027 byen lwen, yo pa kite l\u0027 mache sou moun. Lespri li tounen tankou lespri yon b\u00E8t. Li rete menm kote av\u00E8k bourik mawon, li manje z\u00E8b tankou b\u00E8f, lawouze bat li kou b\u00E8t seren. L\u00E8fini, li rekon\u00E8t se Bondye ki anwo nan sy\u00E8l la ki kontwole tout ch\u00E8f sou lat\u00E8, se li menm ki bay moun li vle dwa pou yo gouv\u00E8nen.",
    "Men, ou menm B\u00E8lchaza, pitit li, ou pa t\u0027 soum\u00E8t devan l\u0027, atout ou te konnen tout bagay sa yo.",
    "Ou menm tou, ou kenbe t\u00E8t ak Sey\u00E8 ki nan sy\u00E8l la, ou f\u00E8 yo pote veso yo te pran nan tanp li a ba ou. Epi ou menm, ch\u00E8f ou yo, madanm ou yo ak fanm kay ou yo, nou bw\u00E8 diven ladan yo. Nou f\u00E8 lwanj pou bondye f\u00E8t an l\u00F2, an ajan, an kwiv, an f\u00E8, an bwa, an w\u00F2ch, bondye ki pa ka w\u00E8, ki pa ka tande, ki pa konn anyen. Men, monwa, Bondye ki kenbe lavi ou nan men l\u0027 lan, li menm ki kontwole tou sa w\u0027ap f\u00E8 yo, ou pa f\u00E8 lwanj li.",
    "Se pout\u00E8t sa Bondye voye bout men sa a ekri paw\u00F2l sa yo.",
    "Men sa ki ekri: Konte. Konte. Peze. Separe.",
    "Men sa sa vle di: Konte: Bondye konte konbe jou depi ou wa, li pral mete yon bout nan sa.",
    "Peze: Li mete ou nan balans, li jwenn ou manke p\u00E8z.",
    "Separe: yo pral separe peyi ki sou l\u00F2d ou a bay moun Medi yo ak moun P\u00E8s yo.",
    "Lamenm, wa B\u00E8lchaza bay l\u00F2d pou yo mete gwo manto wouj la sou Dany\u00E8l, pou yo pase yon chenn an l\u00F2 nan kou li, l\u00E8fini pou yo f\u00E8 tout moun konnen Dany\u00E8l se twazy\u00E8m ch\u00E8f apre li nan gouv\u00E8nman peyi kote l\u0027 wa a.",
    "Menm jou lannwit sa a, yo touye B\u00E8lchaza, wa lavil Babil\u00F2n lan.",
    "Epi, Dariyis, moun peyi Medi a, pran pouvwa a. Dariyis te gen swasanndezan sou t\u00E8t li l\u00E8 sa a."
  ],
  [
    "Dariyis deside chwazi sanven (120) pref\u00E8 li mete ch\u00E8f nan tout peyi a.",
    "L\u00E8fini, li chwazi Dany\u00E8l ak de l\u00F2t moun li mete alat\u00E8t pref\u00E8 yo. Reskonsablite yo se te kontwole travay pref\u00E8 yo pou yo te ka defann enter\u00E8 wa a.",
    "Dany\u00E8l sa a te f\u00E8 travay li pi byen pase tout l\u00F2t gwo ch\u00E8f ak pref\u00E8 yo paske li te gen lespri pase yo. Se konsa wa a te f\u00E8 lide mete l\u0027 reskonsab tout peyi a.",
    "L\u00E8 sa a, l\u00F2t gwo ch\u00E8f yo ansanm ak pref\u00E8 yo t\u0027ap chache yon okazyon pou yo antrave Dany\u00E8l nan travay leta a. Men, yo pa t\u0027 ka jwenn anyen pou yo repwoche l\u0027 sit\u00E8lman Dany\u00E8l te yon nonm serye nan tou sa l\u0027ap f\u00E8. Li pa t\u0027 pote ankenn neglijans ni pa t\u0027 gen ankenn mank nan travay li.",
    "L\u00E8 sa a yonn di l\u00F2t: -Nou pa ka jwenn anyen ki mal nan travay Dany\u00E8l ap f\u00E8 a. Ann chache nan jan l\u0027ap s\u00E8vi Bondye l\u0027 la.",
    "Se konsa yo kouri al jwenn wa a, yo di l\u0027 konsa: -Wa Dariyis, nou mande pou bondye yo ba ou lavi pou lontan ank\u00F2!",
    "Tout gwo ch\u00E8f nan peyi a ansanm ak pref\u00E8 yo, gouv\u00E8n\u00E8 yo, minis yo ak l\u00F2t ch\u00E8f yo, nou tout, nou dak\u00F2 pou wa a pase yon l\u00F2d sev\u00E8 ki mande pou tout moun lapriy\u00E8 nan pye wa a ase pandan trant jou. Nenp\u00F2t moun ki ta dezobeyi l\u00F2d sa a, epi ki ta lapriy\u00E8 nan pye yon bondye osinon yon l\u00F2t moun pandan tan sa a, se pou yo jete l\u0027 nan gwo twou lyon yo.",
    "Monwa, nou mande ou pou f\u00E8 ekri l\u00F2d sa a, l\u00E8fini pou ou siyen l\u0027. Konsa, dapre lalwa peyi Medi ak peyi P\u00E8s la, yo pa t\u0027 ka chanje anyen ladan l\u0027, tout moun f\u00E8t pou koube devan l\u0027.",
    "Se konsa, wa Dariyis siyen l\u00F2d la.",
    "L\u00E8 Dany\u00E8l vin konnen wa a te siyen l\u00F2d sa a, li al lakay li. Te gen yon chanm anwo sou teras la ak yon fenn\u00E8t ki bay nan direksyon lavil Jerizal\u00E8m. Li moute, li mete ajenou devan fenn\u00E8t la ki te louvri, li lapriy\u00E8 Bondye l\u0027 jan li te toujou f\u00E8, twa fwa pa jou a.",
    "Mesye yo vini, yo w\u00E8 Dany\u00E8l ki t\u0027ap lapriy\u00E8 nan pye Bondye l\u0027 la.",
    "Yo tout al jwenn wa a epi yo di l\u0027: -Monwa, \u00E8ske ou pa t\u0027 siyen yon lwa ki te mande pou tout moun lapriy\u00E8 nan pye ou ase pandan trant jou? Nenp\u00F2t moun yo ta jwenn ap lapriy\u00E8 yon bondye osinon yon l\u00F2t moun pandan tan sa a, se pou yo jete l\u0027 nan gwo twou lyon an, pa vre? Wa a reponn: -L\u00F2d la bay dapre lalwa peyi Medi ak peyi P\u00E8s la ki pa ka chanje.",
    "L\u00E8 sa a, mesye yo di wa a: -Dany\u00E8l, yonn nan moun Jida yo te dep\u00F2te isit yo, pa okipe ou menm, monwa. Li pa respekte l\u00F2d ou te bay la. Twa fwa pa jou, l\u0027ap lapriy\u00E8 lapriy\u00E8 l\u0027!",
    "L\u00E8 wa a tande sa, sa te f\u00E8 l\u0027 lapenn anpil, li di nan k\u00E8 l\u0027 se pou l\u0027 sove Dany\u00E8l. Jouk sol\u00E8y kouche li t\u0027ap chache yon jan pou l\u0027 f\u00E8 kich\u00F2y pou Dany\u00E8l.",
    "Mesye yo tounen kay wa a ank\u00F2, epi yo di l\u0027: -Monwa, pa bliye. Dapre lalwa peyi Medi ak peyi P\u00E8s, depi wa a fin siyen yon l\u00F2d, se fini.",
    "Se konsa, wa a bay l\u00F2d pou yo pran Dany\u00E8l, pou yo jete l\u0027 nan gwo twou kote lyon yo ye a. Li di Dany\u00E8l konsa: -Mwen mande pou Bondye w\u0027ap s\u00E8vi san dezanpare a delivre ou!",
    "Yo pote yon gwo w\u00F2ch. Yo mete l\u0027 anwo bouch twou a pou f\u00E8men l\u0027. L\u00E8fini, yo mete sele sou li, wa a siyen l\u0027 ansanm ak l\u00F2t ch\u00E8f yo. Konsa, pesonn pa ta ka vin sove Dany\u00E8l.",
    "Apre sa, wa a tounen nan pal\u00E8 a. Jou swa sa a li pa manje, li pa f\u00E8 chache ankenn nan fanm kay li yo. Li pase nwit lan san l\u0027 pa f\u00E8men je l\u0027.",
    "Nan maten, l\u00E8 bajou kase, wa a leve, li kouri al b\u00F2 twou lyon an.",
    "L\u00E8 li rive, li pwoche b\u00F2 bouch twou a. K\u00E8 l\u0027 te sere l\u00E8 li rele Dany\u00E8l, li di: -Dany\u00E8l, s\u00E8vit\u00E8 Bondye vivan an, \u00E8ske Bondye w\u0027ap s\u00E8vi san dezanpare a te rive delivre ou anba lyon yo?",
    "Dany\u00E8l pale, li di wa a: -Se pou Bondye bay monwa lavi pou lontan ank\u00F2!",
    "Bondye mwen an voye zanj li, li f\u00E8men bouch lyon yo pou yo pa f\u00E8 m\u0027 anyen. Li f\u00E8 sa paske li konnen mwen inonsan. Epi ou menm tou, monwa, ou konnen m\u0027 pa f\u00E8 ou anyen ki mal, pa vre?",
    "Wa a te kontan anpil. Li bay l\u00F2d pou yo rale Dany\u00E8l soti nan twou a mete l\u0027 dey\u00F2. L\u00E8 yo rale msye soti, yo w\u00E8 lyon yo pa t\u0027 grafiyen l\u0027 menm, paske li te mete konfyans li nan Bondye l\u0027.",
    "L\u00E8 sa a, wa a bay l\u00F2d pou y\u0027 al arete tout moun ki te vin akize Dany\u00E8l yo. Li f\u00E8 jete yo tout nan gwo twou lyon an ansanm ak madanm yo ak pitit yo. Yo pa t\u0027 ank\u00F2 rive at\u00E8 nan twou a, lyon yo te gen tan vare sou yo, kraze tout zo nan k\u00F2 yo.",
    "Apre sa, wa Dariyis ekri yon l\u00E8t voye bay tout moun sou lat\u00E8, moun tout peyi, moun tout ras ki pale tout kalite lang. Li di yo: -Mwen mande pou nou viv ak anpil k\u00E8 poze!",
    "Men l\u00F2d mwen bay pou tout peyi ki sou z\u00F2d mwen: Se pou tout moun gen krentif pou Bondye Dany\u00E8l la. Se pou yo respekte l\u0027. Se yon Bondye vivan li ye! Se li menm ki ch\u00E8f pou tout tan! Gouv\u00E8nman li p\u0027ap janm tonbe. Pouvwa li p\u0027ap janm fini.",
    "Li sove, li delivre, li f\u00E8 b\u00E8l bagay ak gwo mirak nan sy\u00E8l la ak sou lat\u00E8. Li sove Dany\u00E8l, li pa kite lyon yo devore l\u0027!",
    "Zaf\u00E8 Dany\u00E8l te mache byen pandan tout r\u00E8y wa Dariyis ak wa Siris, moun peyi P\u00E8s la."
  ],
  [
    "Nan menm lanne B\u00E8lchaza te moute wa peyi Babil\u00F2n, Dany\u00E8l f\u00E8 yon r\u00E8v, li w\u00E8 yon vizyon antan li t\u0027ap d\u00F2mi sou kabann li. Apre sa, li kouche tou sa li te w\u00E8 nan r\u00E8v la sou papye. Men sa li te ekri a:",
    "-Jou lannwit sa a, mwen f\u00E8 yon vizyon. Mwen w\u00E8 kat gwo van yo t\u0027ap soufle, yo t\u0027ap boulv\u00E8se gwo lanm\u00E8 a.",
    "Kat gwo b\u00E8t moute soti nan lanm\u00E8 a, yonn pa t\u0027 sanble l\u00F2t.",
    "Premye b\u00E8t la te sanble ak yon lyon, men li te gen de gwo z\u00E8l tankou malfini. Antan m\u0027ap gade l\u0027 konsa, yo rache z\u00E8l li yo. Yo leve l\u0027, yo f\u00E8 l\u0027 kanpe tankou yon moun sou pa t\u0027 d\u00E8y\u00E8 l\u0027 yo. L\u00E8fini, yo f\u00E8 li gen lespri tankou moun.",
    "Dezy\u00E8m b\u00E8t la te sanble ak yon lous ki te kanpe panche sou yon b\u00F2. Li te gen twa zo k\u00F2t nan bouch li. Yon vwa pale av\u00E8 l\u0027, li di l\u0027 konsa: -Annou w\u00E8! Manje vyann mezi ou kapab.",
    "Antan m\u0027ap gade toujou, yon l\u00F2t b\u00E8t par\u00E8t. Li te sanble ak yon leyopa, men li te gen kat z\u00E8l sou do li, tankou z\u00E8l zwezo. Li te gen kat t\u00E8t tou. Yo te ba li pouvwa sou tout bagay.",
    "Antan m\u0027ap gade toujou nan vizyon mwen t\u0027ap f\u00E8 jou lannwit sa a, yon katriy\u00E8m b\u00E8t par\u00E8t. Li te sovaj anpil. Depi ou gade l\u0027 se pou ou p\u00E8. Li te gen anpil f\u00F2s av\u00E8k gwo dan an f\u00E8. Li t\u0027ap manje tou sa ki tonbe anba bouch li, li kraze yo ak dan li, li pilonnen r\u00E8s la anba pye l\u0027. Li pa t\u0027 sanble menm ak twa l\u00F2t b\u00E8t ki te par\u00E8t anvan l\u0027 yo. Li te gen dis k\u00F2n.",
    "Antan m\u0027ap gade k\u00F2n yo konsa, mwen w\u00E8 yon l\u00F2t ti k\u00F2n tou piti k\u0027ap pouse nan mitan yo. Li rache twa nan k\u00F2n ki te la deja yo. Ti k\u00F2n sa a te gen je tankou moun ak yon bouch ki t\u0027ap di tout kalite paw\u00F2l awogan pou joure Bondye.",
    "Mwen t\u0027ap gade toujou, mwen w\u00E8 yo ranje yon bann fot\u00E8y. Yon granmoun ki te la depi nan konmansman vin chita sou yonn nan fot\u00E8y yo. Rad ki te sou li a te blan kou koton. Cheve nan t\u00E8t li te tankou lenn mouton byen pw\u00F2p. Fot\u00E8y li a te tankou flanm dife, li te moute sou wou ki te tankou chabon dife tou limen.",
    "Dife t\u0027ap koule soti nan fot\u00E8y la devan li tankou yon larivy\u00E8. Te gen mil milye moun la ki t\u0027ap s\u00E8vi l\u0027. Te gen dimil milyon moun kanpe la devan l\u0027. Tribinal la te pare pou jijman an. Yo louvri liv yo.",
    "Antan mwen t\u0027ap gade, mwen tande vwa ti k\u00F2n lan ki t\u0027ap pale byen f\u00F2 av\u00E8k awogans. Antan m\u0027ap gade konsa, yo touye katriy\u00E8m b\u00E8t la, yo pran kadav li, yo voye l\u0027 nan dife a, li boule n\u00E8t.",
    "Yo wete tout otorite nan men l\u00F2t b\u00E8t yo, men yo kite yo vivan pou yon ti tan ank\u00F2.",
    "Nan menm vizyon mwen t\u0027ap f\u00E8 lannwit lan, mwen w\u00E8 yon f\u00F2m ki te sanble ak yon moun. Li t\u0027ap vini sou t\u00E8t nwaj yo nan sy\u00E8l la. Li pwoche b\u00F2 granmoun ki te la depi nan konmansman an. Yo prezante l\u0027 ba li.",
    "Yo ba li baton k\u00F2mandan an, yo ba li pouvwa ak otorite pou tout p\u00E8p sou lat\u00E8, pou tout peyi, pou moun tout ras ki pale tout lang s\u00E8vi li. L\u0027ap k\u00F2mande pou tout tan. Gouv\u00E8nman li p\u0027ap janm fini.",
    "Mwen menm Dany\u00E8l, l\u00E8 m\u0027 w\u00E8 tout bagay sa yo, t\u00E8t mwen te boulv\u00E8se. Vizyon yo te f\u00E8 m\u0027 p\u00E8 anpil.",
    "Mwen pwoche b\u00F2 yonn nan moun ki te kanpe la yo, mwen mande l\u0027 pou l\u0027 f\u00E8 m\u0027 konprann tout bagay sa yo. Se konsa li esplike m\u0027 yo.",
    "Li di m\u0027 konsa: -Kat gwo b\u00E8t sa yo, se kat wa ki gen pou par\u00E8t sou lat\u00E8.",
    "Men, moun k\u0027ap viv pou Bondye ki anwo nan sy\u00E8l la pral resevwa gouv\u00E8nman an nan men yo. Y\u0027ap kenbe l\u0027 pou tout tan tout tan.",
    "Apre sa, mwen te vle konnen plis sou katriy\u00E8m b\u00E8t la ki pa t\u0027 tankou twa premye yo, b\u00E8t ki te move anpil la, av\u00E8k dan an f\u00E8 l\u0027 yo ak grif an kwiv li yo, b\u00E8t ki t\u0027ap manje tou sa ki te tonbe anba bouch li, ki t\u0027ap kraze yo ak dan l\u0027, ki t\u0027ap pilonnen r\u00E8s yo anba pye l\u0027.",
    "Mwen te vle plis esplikasyon sou dis k\u00F2n ki te sou t\u00E8t li yo ak sou ti k\u00F2n ki te par\u00E8t apre a epi ki te f\u00E8 twa nan l\u00F2t k\u00F2n yo tonbe. Ti k\u00F2n sa a te gen je tankou moun ak yon bouch ki t\u0027ap di tout kalite paw\u00F2l awogan pou joure Bondye. Li te par\u00E8t pi gwo pase tout l\u00F2t yo.",
    "Antan m\u0027ap gade konsa, mwen w\u00E8 ti k\u00F2n lan pran f\u00E8 lag\u00E8 ak tout moun k\u0027ap s\u00E8vi Bondye yo. Li f\u00E8 yo soum\u00E8t devan li.",
    "L\u00E8 sa a, granmoun ki te la depi nan konmansman an par\u00E8t. Li rann jijman an fav\u00E8 moun k\u0027ap s\u00E8vi Bondye ki anwo nan sy\u00E8l la. Jou a te rive pou p\u00E8p Bondye a te resevwa pouvwa a nan men yo.",
    "Men esplikasyon moun lan te ban mwen: -Katriy\u00E8m b\u00E8t la, se katriy\u00E8m gouv\u00E8nman ki pral gen sou lat\u00E8. Li p\u0027ap tankou l\u00F2t yo. Li pral devore tout moun sou lat\u00E8, l\u0027ap pilonnen yo anba pye l\u0027, l\u0027ap kraze yo.",
    "Dis k\u00F2n yo, se dis wa ki pral alat\u00E8t gouv\u00E8nman sa a. Apre yo, ap gen yon l\u00F2t wa ki p\u0027ap tankou l\u00F2t yo. L\u0027ap jete twa nan wa yo.",
    "L\u0027ap pale Bondye ki anwo nan sy\u00E8l la mal, l\u0027ap malmennen moun k\u0027ap s\u00E8vi Bondye ki anwo nan sy\u00E8l la. L\u0027ap f\u00E8 lide chanje tout f\u00E8t ak tout prensip lalwa Bondye a. Pandan twazan sis mwa, l\u0027ap kenbe p\u00E8p Bondye a anba men l\u0027.",
    "Apre sa, tribinal la va reyini pou rann jijman an. L\u0027a wete pouvwa a nan men l\u0027, l\u0027ap kraze l\u0027 n\u00E8t, li p\u0027ap janm ch\u00E8f ank\u00F2.",
    "Y\u0027ap pran pouvwa, otorite ak gouv\u00E8nman tout gwo peyi ki sou lat\u00E8 yo, y\u0027ap bay p\u00E8p k\u0027ap s\u00E8vi Bondye ki anwo nan sy\u00E8l la. P\u00E8p sa a ap gouv\u00E8nen tankou yon wa pou tout tan. Tout ch\u00E8f sou lat\u00E8 pral s\u00E8vi li, y\u0027ap obeyi li.",
    "Se tou sa li te rakonte m\u0027. Mwen menm Dany\u00E8l, mwen te boulv\u00E8se anpil, mwen chanje koul\u00E8. Mwen kenbe tout bagay sa yo nan k\u00E8 m\u0027."
  ],
  [
    "Mwen menm Dany\u00E8l, mwen f\u00E8 yon l\u00F2t vizyon ank\u00F2 apre premye vizyon sa a. L\u00E8 sa a, B\u00E8lchaza t\u0027ap mache sou twazan depi li te wa.",
    "Nan vizyon an, mwen w\u00E8 mwen te lavil Souz, kapital la ki nan pwovens Elam lan. Mwen te kanpe b\u00F2 larivy\u00E8 Oulayi.",
    "Mwen leve je m\u0027 gade, mwen w\u00E8 yon belye mouton ki te kanpe b\u00F2 larivy\u00E8 a. Li te gen de k\u00F2n byen long ki pa t\u0027 pouse menm l\u00E8. Sa ki te pouse apre a te pi long pase premye a.",
    "Mwen w\u00E8 belye mouton an t\u0027ap bay kout k\u00F2n nan direksyon sol\u00E8y kouche, nan direksyon n\u00F2 ak nan direksyon sid. Pat gen yon b\u00E8t ki te ka kenbe t\u00E8t av\u00E8 l\u0027. Ni pa t\u0027 gen pesonn pou wete yo anba pat li. Li t\u0027ap f\u00E8 sa l\u0027 pito. Chak l\u00E8, li t\u0027ap vin pi awogan.",
    "Antan mwen t\u0027ap chache konprann sa sa te vle di, mwen w\u00E8 yon bouk kabrit k\u0027ap kouri vin soti b\u00F2 sol\u00E8y kouche. Li t\u0027ap kouri sit\u00E8lman vit, pye l\u0027 pa t\u0027 touche t\u00E8. Li te gen yon s\u00E8l gwo k\u00F2n nan mitan de je l\u0027 yo.",
    "Li mache sou belye mouton mwen te w\u00E8 kanpe b\u00F2 larivy\u00E8 a ak de k\u00F2n lan. Li vare sou li ak tout f\u00F2s.",
    "Mwen w\u00E8 l\u0027 atake belye mouton an. Li move sou li, li frape l\u0027, li kase de k\u00F2n li yo. Belye mouton an pa t\u0027 gen f\u00F2s pou kenbe t\u00E8t ak li. Bouk kabrit la jete l\u0027 at\u00E8, li pilonnen l\u0027 anba pye l\u0027. Pat gen pesonn pou wete belye a anba pat bouk kabrit la.",
    "Bouk kabrit la konmanse grandi, li vin awogan anpil. L\u00E8 li fin chita pouvwa li byen chita, gwo k\u00F2n li an kase. Kat l\u00F2t gwo k\u00F2n pouse nan plas premye a, yo chak t\u0027ap pwente nan direksyon kat gwo van yo.",
    "Yon ti k\u00F2n pouse sou yonn nan k\u00F2n sa yo. Li grandi, li mache f\u00E8 lag\u00E8 ak moun peyi nan sid la, moun peyi b\u00F2 sol\u00E8y leve a ak moun peyi ki pi b\u00E8l pase tout l\u00F2t yo.",
    "Li grandi toujou, jouk li rive atake lame ki nan sy\u00E8l la, zetwal yo menm. Li jete k\u00E8k ladan yo sou lat\u00E8, li pilonnen yo anba pye l\u0027.",
    "Li grandi, li menm rive atake ch\u00E8f lame ki nan sy\u00E8l la, li f\u00E8 yo sispann ofri b\u00E8t pou touye pou li. Li f\u00E8 kraze Tanp yo te mete apa pou li a.",
    "Li f\u00E8 s\u00F2lda lame li yo al moute kan yo kote yo te konn ofri b\u00E8t pou touye pou Bondye a. Ti k\u00F2n lan voye bon relijyon Bondye a jete at\u00E8, li te rive nan tou sa l\u0027ap f\u00E8.",
    "Apre sa, mwen tande yon zanj pale ak yon l\u00F2t zanj, li di li: -Kil\u00E8 sa yo bay nan vizyon an va rive? Kil\u00E8 y\u0027a sispann f\u00E8 gwo peche sa a nan plas ofrann b\u00E8t ki pou f\u00E8t chak jou a? Kil\u00E8 y\u0027a sispann pilonnen lame ki nan sy\u00E8l la ak tanp Bondye a anba pye yo?",
    "L\u00F2t zanj lan reponn: -Se pou nou tann mil sansenkant (1150) jou ank\u00F2 pase anvan yo rekonmanse ak ofrann b\u00E8t pou Bondye yo. Se l\u00E8 sa a Bondye va rebati tanp li a ank\u00F2.",
    "Mwen t\u0027ap chache konprann sa vizyon an te vle di, l\u00E8 mwen rete konsa mwen w\u00E8 yon f\u00F2m ki te sanble ak yon moun kanpe devan m\u0027.",
    "Mwen tande yon vwa moun ki soti l\u00F2t b\u00F2 larivy\u00E8 Oulayi a ki t\u0027ap di: -Gabriy\u00E8l! Esplike nonm sa a vizyon an non!",
    "Gabriy\u00E8l pwoche b\u00F2 kote m\u0027 te ye a. Mwen te sit\u00E8lman p\u00E8 mwen tonbe fas at\u00E8. Li di m\u0027 konsa: -Nonm o! Konprann byen: Vizyon an f\u00E8 ou konnen ki jan sa pral fini sou lat\u00E8.",
    "Pandan li t\u0027ap pale konsa, mwen p\u00E8di konesans, mwen tonbe fas at\u00E8. Men, li ban m\u0027 men, li f\u00E8 m\u0027 kanpe sou pye m\u0027 ank\u00F2.",
    "Epi li di: -M\u0027ap f\u00E8 ou w\u00E8 sa k\u0027ap rive l\u00E8 k\u00F2l\u00E8 Bondye a va fin pase. Wi, l\u00E8 pou tout bagay fini an pral rive.",
    "Belye mouton ou te w\u00E8 ak de gwo k\u00F2n nan t\u00E8t li a, se de wa k\u0027ap gouv\u00E8nen de peyi, peyi Medi ak peyi P\u00E8s.",
    "Bouk kabrit la menm se wa peyi Lagr\u00E8s la. Gwo k\u00F2n ou te w\u00E8 nan mitan je l\u0027 yo se te premye wa a.",
    "Kat k\u00F2n ou w\u00E8 ki te pouse apre premye k\u00F2n lan te kase a, sa vle di gen kat moun ki pral separe peyi a. Yo chak pral gouv\u00E8nen b\u00F2 pa yo. Men, peyi a p\u0027ap janm gen menm f\u00F2s la ank\u00F2.",
    "L\u00E8 ti wa sa yo va rive nan bout yo, l\u00E8 y\u0027a fin f\u00E8 kont peche yo, gen yon wa k\u0027ap par\u00E8t, l\u0027ap san resp\u00E8 pou Bondye, l\u0027ap woule tout moun.",
    "L\u0027ap grandi, l\u0027ap vin f\u00F2. Men se pa f\u00F2s pa l\u0027 menm k\u0027ap sou li. L\u0027ap f\u00E8 anpil dega. L\u0027a reyisi nan tou sa l\u0027ap f\u00E8. L\u0027a kraze anpil gwo ch\u00E8f ansanm ak anpil moun nan p\u00E8p Bondye a.",
    "L\u0027ap rize anpil. L\u0027a reyisi chak fwa l\u0027ap twonpe moun. L\u0027ap f\u00E8 lwanj t\u00E8t li. San bay av\u00E8tisman, l\u0027ap detwi anpil moun ki t\u0027ap viv ak k\u00E8 poze. L\u0027ap atake ata pi gwo ch\u00E8f la, ch\u00E8f tout ch\u00E8f yo. Men li menm, rive yon l\u00E8 l\u0027ap dispar\u00E8t, san se pa ankenn moun ki f\u00E8 l\u0027 anyen.",
    "Vizyon ou te f\u00E8 pou maten ak asw\u00E8 yo gen pou rive vre jan yo te esplike ou li a. Men, pa di anyen sou sa, paske l\u0027ap pran yon bon ti tan anvan li rive vre.",
    "L\u00E8 sa a, mwen santi mwen t\u0027ap faya. Mwen pase k\u00E8k jou malad. Apre sa, mwen leve, m\u0027 al f\u00E8 travay wa a te ban m\u0027 f\u00E8 a. Men, vizyon an t\u0027ap boulv\u00E8se lespri m\u0027 toujou, m\u0027 pa t\u0027 ka konprann li."
  ],
  [
    "L\u00E8 sa a, wa Dariyis, moun peyi Medi, pitit wa Egz\u00E8s\u00E8s la, t\u0027ap mache sou ennan depi li t\u0027ap gouv\u00E8nen peyi Babil\u00F2n.",
    "Mwen menm Dany\u00E8l, mwen t\u0027ap etidye liv Bondye yo. Mwen t\u0027ap kalkile sou swasanndizan lavil Jerizal\u00E8m te gen pou l\u0027 rete kraze a, jan Sey\u00E8 a te di l\u0027 nan bouch pwof\u00E8t Jeremi an.",
    "Mwen leve je m\u0027 nan sy\u00E8l la pou m\u0027 lapriy\u00E8 Sey\u00E8 a, Bondye a, ak tout k\u00E8 m\u0027. Mwen t\u0027ap kriye nan pye l\u0027, mwen te rete san manje, yon rad sak sou mwen. Mwen te chita sou sann dife.",
    "Mwen lapriy\u00E8 nan pye Sey\u00E8 a, Bondye mwen an. Mwen louvri k\u00E8 m\u0027 ba li, mwen mande l\u0027 padon pou p\u00E8p mwen an. Mwen di: -Sey\u00E8, Bondye, ou gen gwo pouvwa, tout moun f\u00E8t pou gen krentif pou ou. Ou kenbe pwom\u00E8s ou, ou pa janm sispann renmen moun ki renmen ou epi ki kenbe k\u00F2mandman ou yo.",
    "Nou peche, nou f\u00E8 mechanste, nou f\u00E8 sa ki mal, nou vire do ba ou, nou pa f\u00E8 sa ou te mande nou f\u00E8, ni sa ou te ban nou l\u00F2d f\u00E8.",
    "Nou pa t\u0027 koute pwof\u00E8t yo, s\u00E8vit\u00E8 ou yo, ki te pale nan non ou ak wa nou yo, ch\u00E8f nou yo, zans\u00E8t nou yo ak tout p\u00E8p nan peyi nou an.",
    "Ou menm, Sey\u00E8, tou sa ou f\u00E8 dwat. Men, nou tout moun peyi Jida, moun lavil Jerizal\u00E8m, tout moun nan p\u00E8p Izray\u00E8l ou te gaye nan peyi pre ak peyi lwen yo, se wont nou toujou wont sa nou f\u00E8, tankou j\u00F2di a, paske nou pa t\u0027 kenbe paw\u00F2l nou av\u00E8 ou.",
    "Wi, Sey\u00E8, se yon wont pou nou tout, wa nou yo, ch\u00E8f nou yo, zans\u00E8t nou yo, paske nou te f\u00E8 sa ki mal devan ou.",
    "Ou menm Sey\u00E8, Bondye nou, ou gen bon k\u00E8, ou konn padonnen paske nou menm nou te vire do ba ou.",
    "Nou pa t\u0027 koute ou, Sey\u00E8 Bondye nou, pou nou te viv dapre l\u00F2d ou te ban nou nan bouch pwof\u00E8t yo, s\u00E8vit\u00E8 ou yo.",
    "Tout p\u00E8p Izray\u00E8l la n\u00E8t pa t\u0027 swiv l\u00F2d ou. Yo pran chemen kwochi, yo pa koute ou l\u00E8 ou te pale yo. Se konsa tout madichon ak tout mal\u00E8 ki te ekri nan lalwa Moyiz, s\u00E8vit\u00E8 ou la, tonbe sou nou, paske nou te f\u00E8 sa ki mal devan ou.",
    "Ou te f\u00E8 tou sa ou te di w\u0027ap f\u00E8 nou ansanm ak ch\u00E8f ki t\u0027ap gouv\u00E8nen nou yo. Ou voye yon s\u00E8l mal\u00E8 sou lavil Jerizal\u00E8m, mal\u00E8 ki patko janm rive sou lat\u00E8.",
    "Jan sa te ekri nan liv lalwa Moyiz la, tout mal\u00E8 sa a tonbe sou nou. Men, menm apre sa, nou pa t\u0027 chache f\u00E8 ou plezi, Sey\u00E8 Bondye nou. Nou pa t\u0027 sispann f\u00E8 sa ki mal pou nou te swiv verite ou la.",
    "Wi, Sey\u00E8 Bondye nou, ou te pare pou pini nou, ou pini nou vre, paske ou toujou f\u00E8 sa ki dwat. Se nou ki pa koute l\u00E8 ou te pale nou.",
    "Koulye a, Sey\u00E8 Bondye nou, ou te f\u00E8 p\u00E8p ou a soti kite peyi Lejip ak f\u00F2s pony\u00E8t ou. Jouk jounen j\u00F2di a y\u0027ap nonmen non ou pou sa. Men, nou menm nou peche, nou f\u00E8 sa ki mal.",
    "Sey\u00E8, ou te toujou pran defans nou nan tan lontan. Tanpri, pa fache, pa move sou lavil Jerizal\u00E8m ank\u00F2. Se m\u00F2n pa ou la, se m\u00F2n ki apa pou ou a li ye. Tout moun k\u0027ap viv nan peyi tou kole ak nou yo ap pase ni lavil Jerizal\u00E8m ni p\u00E8p ou a nan betiz, pout\u00E8t peche nou yo ak mechanste zans\u00E8t nou yo te f\u00E8.",
    "O Bondye papa nou! Tanpri, tande lapriy\u00E8 s\u00E8vit\u00E8 ou la ap f\u00E8 nan pye ou. M\u0027ap mande ou, tanpri souple, voye je ou sou tanp ou a ki fin kraze, pou tout moun ka konnen se Bondye ou ye.",
    "O Bondye, pare z\u00F2r\u00E8y ou pou tande nou! Voye je ou w\u00E8 jan nou fini! Gade nan ki eta lavil ki pote non ou lan ye! Se pa paske nou f\u00E8 anyen ki dwat ki f\u00E8 n\u0027ap lapriy\u00E8 nan pye ou konsa. Men, se paske ou gen bon k\u00E8 anpil.",
    "Sey\u00E8, koute nou non! Sey\u00E8, padonnen nou! Sey\u00E8, louvri z\u00F2r\u00E8y ou! F\u00E8 kich\u00F2y! Pa mize, pou tout moun ka konnen se Bondye ou ye! Lavil la ansanm ak p\u00E8p la se pou ou yo ye. Se pou yo m\u0027ap lapriy\u00E8.",
    "Mwen t\u0027ap pale toujou nan lapriy\u00E8 a, mwen t\u0027ap rekon\u00E8t peche m\u0027 yo ak peche p\u00E8p Izray\u00E8l la, p\u00E8p mwen an devan Bondye. Mwen t\u0027ap mande Sey\u00E8 a, Bondye mwen an, gras miz\u00E8rik\u00F2d pou m\u00F2n ki apa pou li a.",
    "Wi, mwen t\u0027ap pale toujou nan lapriy\u00E8 a, l\u00E8 Gabriy\u00E8l, zanj mwen te w\u00E8 nan premye vizyon an, vole desann kote mwen te ye a. Se l\u00E8 yo te konn f\u00E8 ofrann b\u00E8t asw\u00E8 a.",
    "Li vini, li pale av\u00E8 m\u0027. Li di m\u0027 konsa: -Dany\u00E8l, koulye a mwen vin la a pou m\u0027 ede ou konprann mesaj la.",
    "Depi l\u00E8 ou te f\u00E8k konmanse ap lapriy\u00E8 nan pye Bondye a, li te gen tan reponn ou. Se mesaj sa a mwen vin f\u00E8 ou konnen. Ou se yon moun Bondye renmen anpil. Koulye a, louvri z\u00F2r\u00E8y ou pou ou ka konprann sans vizyon an byen.",
    "S\u00E8t fwa swasanndizan an, se tan sa a Bondye fikse pou l\u0027 delivre p\u00E8p li a ansanm ak lavil ki apa pou li a anba peche ak mechanste. L\u00E8 l\u00E8 sa a va rive, l\u0027ap padonnen tout peche. Tout moun pral mache dwat pou tout tan. Konsa, tou sa yo te anonse nan vizyon an ak nan mesaj pwof\u00E8t la va rive. Yo pral mete lot\u00E8l la apa pou Bondye ank\u00F2.",
    "Konprann sa byen, louvri z\u00F2r\u00E8y ou. Depi l\u00E8 yo te bay l\u00F2d pou yo te rebati Jerizal\u00E8m lan jouk l\u00E8 ch\u00E8f Bondye chwazi a va vini an, s\u00E8t fwa s\u00E8tan pral pase. Yo pral rebati Jerizal\u00E8m av\u00E8k wout li yo ak miray ranpa li yo. Lavil la pral kanpe pou s\u00E8t fwa swasanndezan, men pandan tout tan sa a, moun pral anba anpil tray.",
    "Apre s\u00E8t fwa swasanndezan sa yo, yo pral touye ch\u00E8f Bondye te chwazi a san rezon. Yon l\u00F2t ch\u00E8f ap vini sot byen lwen, l\u0027ap detwi lavil la ansanm ak Tanp lan. Tout bagay pral rete konsa, y\u0027ap fini tankou l\u00E8 gwo dlo desann. L\u00E8 sa a, pral gen lag\u00E8 ak ravaj jan Bondye te pare l\u0027 la.",
    "Ch\u00E8f sa a pral siyen yon kontra solid av\u00E8k anpil l\u00F2t p\u00E8p pandan s\u00E8tan. Men, sou twazan sis mwa l\u0027ap f\u00E8 yo sispann touye b\u00E8t ak f\u00E8 ofrann pou Bondye. Yo pral mete bagay nou pa ta renmen w\u00E8 a, bagay k\u0027ap bay gwo lapenn lan chita byen wo nan Tanp lan. L\u0027ap rete la jouk moun ki va mete l\u0027 la a va kontre ak bout li, jan Bondye pare sa pou li a."
  ],
  [
    "Siris t\u0027ap mache sou twazan depi l\u0027 te wa nan peyi P\u00E8s l\u00E8 Bondye f\u00E8 Dany\u00E8l, ki te rele Beltechaza tou, konnen yon mesaj. Se te bon koze sou gwo batay ki gen pou f\u00E8t la. Se nan yon vizyon yo te f\u00E8 l\u0027 konprann mesaj la.",
    "L\u00E8 sa a, mwen menm Dany\u00E8l, mwen pase twa senmenn nan gwo lapenn.",
    "Mwen pa t\u0027 manje ankenn bon ti manje, ni ankenn vyann. Mwen pa t\u0027 mete yon gout diven nan bouch moun. Mwen pa t\u0027 pase lwil santi bon sou mwen pandan twa senmenn sa yo.",
    "Sou vennkatriy\u00E8m jou premye mwa a nan lanne a, mwen te kanpe b\u00F2 gwo larivy\u00E8 Lefrat la.",
    "Mwen leve je m\u0027, mwen w\u00E8 yon moun ki te gen rad swa sou li ak yon sentiwon f\u00E8t ak bon l\u00F2 mare nan ren l\u0027.",
    "K\u00F2 l\u0027 te klere tankou yon w\u00F2ch poli. Figi l\u0027 te tankou z\u00E8kl\u00E8. Je l\u0027 yo te klere tankou de moso chabon dife. Bra l\u0027 ak janm li yo te tankou kwiv yo te poli. L\u00E8 l\u0027 pale menm, se tankou si se te yon foul moun ki t\u0027ap pale ansanm.",
    "Se mwen menm s\u00E8lman ki te w\u00E8 vizyon an. L\u00F2t moun ki te av\u00E8 m\u0027 yo pa t\u0027 w\u00E8 anyen. Men yo te p\u00E8, yo te kouri al kache.",
    "Mwen menm, mwen te rete la pou kont mwen. Mwen t\u0027ap gade gwo vizyon an. Mwen santi m\u0027 pa t\u0027 gen f\u00F2s menm, figi m\u0027 te dekonpoze. Pa gen moun ki ta ka rekon\u00E8t mwen.",
    "L\u00E8 m\u0027 tande vwa li menm, mwen tonbe fas at\u00E8, mwen p\u00E8di konesans.",
    "Apre sa, mwen santi yon men manyen m\u0027, li f\u00E8 m\u0027 leve sou pla men m\u0027 ak sou jenou m\u0027. M\u0027 t\u0027ap tranble toujou.",
    "Zanj lan di m\u0027 konsa: -Dany\u00E8l, ou se yon moun Bondye renmen anpil. Kanpe non! Louvri z\u00F2r\u00E8y ou pou ou tande sa mwen pral di ou. Se Bondye ki voye m\u0027 kote ou. L\u00E8 li fin di m\u0027 sa, mwen leve kanpe, men m\u0027 t\u0027ap tranble toujou.",
    "Li di m\u0027 konsa: -Ou pa bezwen p\u00E8, Dany\u00E8l. Bondye te tande lapriy\u00E8 ou la depi premye jou ou te pran desizyon soum\u00E8t ou devan Bondye ou pou ou te ka rive gen bon konprann. Se pout\u00E8t lapriy\u00E8 ou la mwen vin ba ou repons Bondye a.",
    "Zanj ch\u00E8f peyi P\u00E8s la te kenbe t\u00E8t av\u00E8 m\u0027 pandan venteyen jou. Apre sa, Mich\u00E8l, yonn nan ch\u00E8f zanj Bondye yo, vin pote m\u0027 sekou paske mwen te pou kont mwen nan peyi P\u00E8s la.",
    "Mwen vin f\u00E8 ou konprann sa ki pral rive p\u00E8p ou a nan jou k\u0027ap vini yo. Vizyon an f\u00E8 ou w\u00E8 sa ki pral rive jou sa yo.",
    "L\u00E8 li di m\u0027 sa, m\u0027 bese je m\u0027 gade at\u00E8 san m\u0027 pa di anyen.",
    "L\u00E8 sa a, zanj ki te gen f\u00F2m yon moun lan lonje men l\u0027, li manyen po bouch mwen. Mwen louvri bouch mwen pale, mwen di zanj ki te kanpe devan m\u0027 lan: -M\u00E8t, vizyon an f\u00E8 m\u0027 p\u00E8, m\u0027 p\u00E8di tout f\u00F2s mwen, k\u00E8 m\u0027 sere!",
    "Se moun k\u0027ap s\u00E8vi ou mwen ye, m\u00E8t. Ki jan mwen ka pale ak ou? M\u0027 pa gen f\u00F2s ank\u00F2, m\u0027 p\u00E8di souf mwen.",
    "Zanj ki te gen f\u00F2m moun lan manyen m\u0027 ank\u00F2 yo dezy\u00E8m fwa. Mwen santi m\u0027 ref\u00E8.",
    "Epi li di m\u0027: -Ou pa bezwen p\u00E8. Ou se yon moun Bondye renmen anpil. Pa kite anyen fatige lespri ou, ni f\u00E8 ou p\u00E8di kouraj ou! L\u00E8 li di m\u0027 sa, mwen santi mwen vin gen plis f\u00F2s. Mwen di li: -M\u00E8t, ou f\u00E8 m\u0027 vin gen f\u00F2s. Di m\u0027 sa ou gen pou di m\u0027 lan non!",
    "L\u00E8 sa a, li di m\u0027: -Ou konnen poukisa mwen vin b\u00F2 kote ou la? Se pou m\u0027 te ka f\u00E8 ou konnen sa ki te ekri nan liv verite a. Koulye a, mwen gen pou m\u0027 al goumen ak zanj ch\u00E8f peyi P\u00E8s la. Apre sa, zanj ch\u00E8f peyi Lagr\u00E8s la va par\u00E8t.",
    "Pa gen l\u00F2t moun pou vin ede m\u0027 pase Mich\u00E8l, zanj ch\u00E8f p\u00E8p Izray\u00E8l la."
  ],
  [
    "Mwen menm tou mwen te kanpe ak li pou ede l\u0027, pou soutni l\u0027 nan premye lanne r\u00E8y wa Dariyis la.",
    "Koulye a, mwen pral f\u00E8 ou konnen verite a. Zanj lan di m\u0027 ank\u00F2: -Gen twa l\u00F2t wa ki gen pou gouv\u00E8nen peyi P\u00E8s la ank\u00F2, yonn apre l\u00F2t. Apre sa, ap gen yon katriy\u00E8m wa k\u0027ap pi rich pase tout l\u00F2t yo. Av\u00E8k rich\u00E8s li, l\u0027ap chita pouvwa li byen chita, epi li pral atake gouv\u00E8nman peyi Lagr\u00E8s la.",
    "L\u00E8 sa a, yon wa vanyan gason va par\u00E8t. Li pral gouv\u00E8nen yon gwo gwo peyi. Epi l\u0027ap f\u00E8 sa li vle.",
    "Men, l\u00E8 l\u0027a fin chita pouvwa li byen chita, gwo peyi l\u0027ap gouv\u00E8nen an pral separe f\u00E8 kat p\u00F2syon. Men, se p\u0027ap pitit li yo ki pral gouv\u00E8nen nan plas li. Se va kat l\u00F2t moun. Men, yo p\u0027ap gen pouvwa li menm li te genyen an.",
    "Wa peyi Lejip la pral vin f\u00F2 anpil. Men, yonn nan jeneral lame li yo pral pi f\u00F2 pase l\u0027. Li pral gouv\u00E8nen yon peyi ki pi gran pase pa l\u0027 la toujou.",
    "Apre k\u00E8k lanne, wa peyi Lejip la pral siyen kontra ak wa peyi Siri a. Pitit fi wa peyi Lejip la pral marye ak wa peyi Siri a pou kontra a ka kenbe. Men, kontra a p\u0027ap rete lontan, paske yo pral touye ni li, ni mari l\u0027, ni pitit li, ni moun li te mennen av\u00E8 l\u0027 l\u00E8 sa a.",
    "K\u00E8k tan apre sa, yonn nan fanmi l\u0027 yo va moute wa. Li pral atake lame wa peyi Siri a. L\u0027ap antre nan sitad\u00E8l wa a, l\u0027ap goumen av\u00E8 l\u0027. L\u0027ap soti pi f\u00F2 pase l\u0027.",
    "L\u0027ap pran tout bondye moun yo ak estati an f\u00E8 yo, ansanm ak tout veso f\u00E8t an ajan ak an l\u00F2 yo te gen pou f\u00E8 s\u00E8vis zid\u00F2l yo, l\u0027ap pote yo desann nan peyi Lejip. Pandan k\u00E8k tan l\u0027ap rete sou sa l\u0027 te f\u00E8 a, li p\u0027ap pwoche b\u00F2 peyi Siri a.",
    "Wa peyi Siri a pral atake peyi Lejip. Men, l\u0027ap blije kase t\u00E8t tounen lakay li.",
    "Pitit gason wa peyi Siri a pral pare pou y\u0027 al goumen. Y\u0027ap sanble yon gwo lame ak anpil s\u00F2lda. Yonn ladan yo pral par\u00E8t tankou yon gwo larivy\u00E8 k\u0027ap desann. L\u0027ap trav\u00E8se fwonty\u00E8 a, l\u0027ap atake yon f\u00F2 l\u00E8nmi epi l\u0027ap kouri tounen lakay yo.",
    "Wa peyi Lejip la pral fache. Li pral leve yon gwo lame pou li al goumen ak wa peyi Siri a, l\u0027ap f\u00E8 tout s\u00F2lda lame wa peyi Siri a prizonye.",
    "L\u0027ap kraze gwo lame wa Siri a. Li pral gonfle lestonmak li, l\u0027ap f\u00E8 touye anpil s\u00F2lda. Men, apre sa, l\u0027ap p\u00E8di f\u00F2s li.",
    "Wa peyi Siri a ap tounen ank\u00F2, l\u0027ap sanble yon lame pi gwo pase sa l\u0027 te gen anvan an. Apre k\u00E8k lanne, l\u0027ap par\u00E8t ak yon gwo lame ak anpil zam.",
    "L\u00E8 sa a, anpil p\u00E8p pral leve kont wa peyi Lejip la. Dany\u00E8l, jan ou te w\u00E8 l\u0027 nan vizyon an, k\u00E8k lwijanboje nan moun peyi ou la pral leve kont wa a tou, men y\u0027ap kraze yo.",
    "Se konsa, wa peyi Siri a pral s\u00E8nen yon lavil ki gen gwo ranpa. L\u0027ap pran l\u0027. S\u00F2lda lame peyi Lejip yo p\u0027ap ka kenbe t\u00E8t av\u00E8 l\u0027. Menm pi bon nan s\u00F2lda yo p\u0027ap gen f\u00F2s ank\u00F2 pou kenbe.",
    "Lame peyi Siri a pral f\u00E8 sa li vle ak peyi Lejip. Pesonn p\u0027ap ka kenbe t\u00E8t av\u00E8 l\u0027. L\u0027ap rete k\u00E8k tan nan pi b\u00E8l peyi ki sou lat\u00E8 a. L\u0027ap detwi tou sa ki tonbe anba men l\u0027.",
    "Wa Siri a ap mete nan t\u00E8t li pou l\u0027 pran tout peyi l\u00F2t wa a pou li. L\u0027ap siyen yon kontra av\u00E8 l\u0027. Pou l\u0027 ka pran l\u0027 pi byen, l\u0027ap ba li pitit fi li a pou madanm. Men, plan an p\u0027ap pran, sa p\u0027ap mache.",
    "L\u00E8fini, l\u0027ap pase nan lanm\u00E8, l\u0027ap atake l\u00F2t nasyon sou zile yo. L\u0027ap pran anpil ladan yo. Men, yonn nan ch\u00E8f l\u00F2t nasyon yo pral rete l\u0027 sou kous li. L\u0027ap f\u00E8 l\u0027 sispann f\u00E8 awogan. L\u0027ap f\u00E8 awogans wa a tounen sou t\u00E8t wa a ank\u00F2.",
    "Wa a ap tounen nan f\u00F2 ki nan peyi pa l\u0027 yo. Men, w\u00E8 pa w\u00E8, y\u0027ap kraze l\u0027, y\u0027ap fini n\u00E8t av\u00E8 l\u0027, l\u0027ap dispar\u00E8t.",
    "Apre li, ap gen yon l\u00F2t wa k\u0027ap voye yon ch\u00E8f pou peze p\u00E8p la. L\u0027ap egzije p\u00E8p la peye taks pou yo plen k\u00E8s wa a. Anvan lontan y\u0027ap touye wa a, men se p\u0027ap bagay k\u0027ap rive ni an piblik ni nan lag\u00E8.",
    "Zanj lan t\u0027ap pale toujou. Li di: -Wa k\u0027ap par\u00E8t apre sa a pral yon v\u00F2ryen ki pa t\u0027 gen dwa pou l\u0027 te nan plas la. Men, l\u0027ap vini tou dousman, l\u0027ap f\u00E8 mannig\u00E8t, l\u0027ap pran pouvwa a.",
    "Tout moun ki konprann pou yo kenbe t\u00E8t ak li, l\u0027ap kraze yo, l\u0027ap dispar\u00E8t yo. L\u0027ap dispar\u00E8t ata ch\u00E8f kontra a.",
    "L\u0027ap siyen kontra ak l\u00F2t nasyon yo, men se pou l\u0027 ka twonpe yo pi byen. Atout peyi l\u0027 la tou piti, chak jou l\u0027ap vin pi f\u00F2.",
    "San bay ankenn av\u00E8tisman, l\u0027ap anvayi yon pwovens ki rich anpil, l\u0027ap f\u00E8 bagay ni papa l\u0027, ni pesonn nan zans\u00E8t li yo pa t\u0027 janm f\u00E8. L\u00E8fini, l\u0027ap pran tout byen, tout rich\u00E8s li te piye lakay moun yo, l\u0027ap separe yo bay moun pa l\u0027 yo. L\u0027ap f\u00E8 plan pou l\u0027 atake gwo f\u00F2 yo, men li p\u0027ap gen tan f\u00E8 sa.",
    "L\u0027ap leve, l\u0027ap pare yon gwo lame pou l\u0027 atake peyi Lejip. Wa Lejip la menm ap pare yon gwo lame tou ak anpil zam pou koresponn ak li. Men, l\u0027ap p\u00E8di batay la paske y\u0027ap f\u00E8 move konplo sou do l\u0027.",
    "Zanmi ki t\u0027ap manje sou menm tab av\u00E8 l\u0027 yo ap f\u00E8 yo fini av\u00E8 l\u0027. Anpil nan s\u00F2lda li yo pral mouri. Y\u0027ap kraze lame li a.",
    "Apre sa, de wa yo pral chita manje ansanm sou menm tab, men tou de pral gen move lide d\u00E8y\u00E8 t\u00E8t yo, yonn ap bay l\u00F2t manti. Yo yonn yo p\u0027ap jwenn sa yo bezwen an, paske l\u00E8 a p\u0027ap ko rive.",
    "Wa peyi Siri a ap tounen nan peyi l\u0027 ak anpil rich\u00E8s l\u0027ap piye nan peyi Lejip. Apre lag\u00E8 a, l\u0027ap soti pou l\u0027 kraze relijyon p\u00E8p Bondye a. L\u0027ap f\u00E8 sa li te gen lide f\u00E8 a. L\u00E8fini, l\u0027ap tounen tounen l\u0027 nan peyi l\u0027.",
    "K\u00E8k tan apre sa, l\u0027ap tounen desann nan peyi Lejip ank\u00F2. Men, fwa sa a, sa p\u0027ap pase tankou premye fwa a.",
    "Moun Kitim yo ap vin nan batiman yo, y\u0027ap rete l\u0027 sou kous li, l\u0027ap dekouraje. L\u00E8 l\u0027ap tounen. l\u0027ap fin deb\u00F2de sou moun k\u0027ap s\u00E8vi dapre kontra Bondye te siyen av\u00E8k yo a. Men, l\u0027ap f\u00E8 pa moun ki vire do bay kontra a.",
    "L\u0027ap voye s\u00F2lda nan lame li yo vin f\u00E8 mete Tanp lan nan kondisyon pou moun pa ka s\u00E8vi Bondye ladan l\u0027 ank\u00F2. Y\u0027ap aboli ofrann b\u00E8t yo te konn f\u00E8 chak jou a, y\u0027ap mete sa nou pa ta renmen w\u00E8 a, bagay k\u0027ap bay gwo lapenn lan chita byen wo nan Tanp lan.",
    "Wa a ap f\u00E8 moun ki te deja vire do yo bay kontra Bondye a pran pozisyon pou li, l\u0027ap pran t\u00E8t yo ak b\u00E8l paw\u00F2l. Men, moun k\u0027ap s\u00E8vi Bondye yo ap kanpe f\u00E8m, y\u0027ap kenbe t\u00E8t av\u00E8 l\u0027.",
    "Ch\u00E8f ki gen bon konprann yo va separe konesans yo ak p\u00E8p la. Men, pandan k\u00E8k tan yo pral p\u00E8sekite yo, y\u0027ap touye yo nan batay. Yo pral boule yo nan dife jouk yo mouri. Y\u0027ap dep\u00F2te yo, y\u0027ap piye tout zaf\u00E8 yo.",
    "Pandan tout p\u00E8sekisyon sa a, p\u00E8p Bondye a va resevwa yon ti konkou. Men, anpil moun ap vin mete t\u00E8t ansanm ak yo pou defann pw\u00F2p enter\u00E8 pa yo.",
    "Nan ch\u00E8f ki gen konesans yo genyen k\u0027ap mouri. Men, av\u00E8k lafliksyon sa a, p\u00E8p la va netwaye, l\u0027a lave, l\u0027a blanchi. Sa pral pase konsa jouk l\u00E8 a va rive pou sa fini nan dat Bondye te fikse a.",
    "Wa peyi Siri a va f\u00E8 sa li vle. Li pral gonfle lestonmak li, li pral mache di jan li pi gran pase tout bondye. L\u0027ap di yon bann vye koze sou Bondye ki anwo tout bondye yo. L\u0027ap f\u00E8 sa konsa jouk l\u00E8 pou Bondye pini l\u0027 lan va rive. Paske, tou sa Bondye te di ki pou f\u00E8t la gen pou f\u00E8t.",
    "Wa a p\u0027ap konnen bondye zans\u00E8t li yo, li p\u0027ap konnen bondye medam yo renmen s\u00E8vi a, li p\u0027ap konn ankenn l\u00F2t bondye. Se t\u00E8t pa l\u0027 ase l\u0027ap konnen. Pou li, li pi gran pase yo tout.",
    "Nan plas yo, l\u0027ap pito s\u00E8vi bondye ki pwoteje f\u00F2 yo, yon bondye zans\u00E8t li yo pa t\u0027 janm konnen. L\u0027ap ofri l\u00F2, ajan, b\u00E8l py\u00E8 bijou ak l\u00F2t bagay ki koute ch\u00E8 ba li.",
    "Pou defann f\u00F2 li yo, l\u0027ap pran moun ki s\u00E8vi l\u00F2t bondye pou s\u00E8vi s\u00F2lda. Depi yon moun rekon\u00E8t li pou wa, l\u0027ap f\u00E8 b\u00E8l bagay pou li, l\u0027ap mete l\u0027 ch\u00E8f sou anpil moun, l\u0027ap ba li t\u00E8 pou rekonpans.",
    "L\u00E8 tan wa Siri a pral bout, wa Lejip la pral atake l\u0027. Wa Siri a pral vare sou li tankou yon van sikl\u00F2n, li pral mache sou li ak tout cha lag\u00E8 li yo, tout kavalye l\u0027 yo ak anpil batiman. L\u0027ap anvayi anpil peyi, l\u0027ap tankou yon gwo larivy\u00E8 k\u0027ap desann.",
    "L\u0027ap anvayi pi b\u00E8l peyi ki sou lat\u00E8 a, l\u0027ap touye yon pak\u00E8t moun. Men, moun peyi Edon, moun peyi Moab ak r\u00E8s moun peyi Amon yo va chape anba men l\u0027.",
    "Wi, l\u0027ap anvayi tout peyi yo. Ata peyi Lejip p\u0027ap chape.",
    "L\u0027ap pran tout rich\u00E8s peyi Lejip la pou li: l\u00F2, ajan ak tout b\u00E8l bagay ki koute ch\u00E8 yo. L\u0027ap f\u00E8 moun Libi yo ak moun Letiopi yo bat ba devan li.",
    "Men, l\u0027ap vin tande nouv\u00E8l k\u0027ap kouri soti nan n\u00F2 ak b\u00F2 sol\u00E8y leve. L\u0027ap p\u00E8, l\u0027ap kase t\u00E8t tounen. L\u0027ap deb\u00F2de, l\u0027ap kraze brize, l\u0027ap masakre anpil moun.",
    "L\u0027ap moute gwo tant li a ant lanm\u00E8 a ak m\u00F2n kote tanp Bondye a kanpe a. Men, l\u0027ap mouri, p\u0027ap gen pesonn pou pote l\u0027 sekou."
  ],
  [
    "Zanj ki te gen rad swa sou li a, di ank\u00F2: -L\u00E8 sa a, Mich\u00E8l, gwo zanj k\u0027ap veye sou p\u00E8p ou a, ap par\u00E8t. Se pral yon tan k\u00E8 sere moun poko janm w\u00E8 depi yo sou lat\u00E8. L\u00E8 l\u00E8 a va rive, tout moun ki f\u00E8 pati p\u00E8p ou a epi ki gen non yo ekri nan liv Bondye a, va sove.",
    "Anpil nan moun ki te mouri deja yo pral leve vivan ank\u00F2. Gen ladan yo ki pral jwi lavi ki p\u0027ap janm fini an. Gen l\u00F2t ki pral wont, yo pral soufri avilisman ki p\u0027ap janm fini an.",
    "Moun ki gen lespri yo pral klere tankou limy\u00E8 nan sy\u00E8l la. Moun ki te moutre jan pou moun mache dwat yo va klere tankou zetwal pou tout tan tout tan.",
    "Li di m\u0027 ank\u00F2: -Bon. Koulye a, Dany\u00E8l, f\u00E8men liv la. Sele l\u0027 byen sele jouk l\u00E8 a va rive pou tout bagay fini. Anpil moun pral bat k\u00F2 yo pou yo konprann sa k\u0027ap pase. L\u00E8 sa a, plis konesans pral gaye toupatou sou lat\u00E8.",
    "Mwen gade, mwen w\u00E8 de l\u00F2t moun ki te kanpe b\u00F2 larivy\u00E8 a, yonn sou b\u00F2 dwat, yonn sou b\u00F2 g\u00F2ch.",
    "Yonn ladan yo pale ak zanj ki te pi wo a, nan direksyon t\u00E8t dlo a, zanj ki te gen rad swa sou li a, li mande l\u0027: -Konbe tan ank\u00F2 anvan pou gwo bagay sa yo rive?",
    "Zanj lan leve bra l\u0027 anl\u00E8 nan sy\u00E8l la, mwen tande li f\u00E8 yon gwo s\u00E8man nan non Bondye vivan an, li di konsa: -Nan twazan si mwa, l\u00E8 y\u0027a fin kraze tout f\u00F2s p\u00E8p Bondye a, tout bagay sa yo va rive.",
    "Mwen tande sa l\u0027 te di a, men mwen pa t\u0027 konprann. Konsa, mwen mande l\u0027: -Men, m\u00E8t, ki jan sa ap fini menm?",
    "Li reponn mwen: -Dany\u00E8l monch\u00E8, ou m\u00E8t al f\u00E8 wout ou, paske koze sa a f\u00E8t pou rete kache epi byen sele, jouk l\u00E8 a va rive pou sa fini.",
    "L\u00E8 sa a, anpil moun pral pase anba soufrans yo te anonse a. Y\u0027ap soti netwaye, lave, blanchi. Moun k\u0027ap f\u00E8 mechanste yo menm p\u0027ap konprann anyen, y\u0027ap toujou rete ap f\u00E8 mechanste yo. Men, moun ki gen lespri ap konprann.",
    "Si ou konte depi l\u00E8 yo va aboli ofrann b\u00E8t ki pou f\u00E8t chak jou a, pou yo mete bagay nou pa ta renmen w\u00E8 a, bagay k\u0027ap bay gwo lapenn lan, kanpe nan Tanp lan, w\u0027ap jwenn mil desankatrevendis (1290) jou ki gen pou pase.",
    "Ala bon sa pral bon pou moun ki va kenbe f\u00E8m jouk mil twasantrannsenk (1.335) jou sa yo va fin pase!",
    "Ou menm, Dany\u00E8l, kenbe f\u00E8m jouk sa kaba. Apre sa, w\u0027a mouri. Men, w\u0027a leve vivan ank\u00F2 pou resevwa rekonpans ou l\u00E8 tout bagay va fini!"
  ]
]