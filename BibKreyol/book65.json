[
  [
    "Men revelasyon Bondye te bay Jezikri pou l\u0027 te f\u00E8 s\u00E8vit\u00E8 l\u0027 yo konnen sa ki gen pou rive anvan lontan. Se Kris la menm ki voye zanj li b\u00F2 kot Jan, s\u00E8vit\u00E8 l\u0027 la, pou f\u00E8 l\u0027 konnen tout bagay sa yo.",
    "Se menm Jan sa a k\u0027ap rakonte tou sa li te w\u00E8. Li rap\u00F2te mesaj ki soti nan Bondye a ansanm ak verite Jezikri te f\u00E8 l\u0027 konnen an.",
    "Benediksyon pou moun k\u0027ap li liv sa a. Benediksyon pou tout moun k\u0027ap koute paw\u00F2l mesaj sa a ki soti nan Bondye, pou tout moun k\u0027ap obeyi tou sa ki ekri nan Liv sa a, paske pa rete lontan ank\u00F2 pou bagay sa yo rive.",
    "Se mwen menm Jan, k\u0027ap ekri s\u00E8t legliz ki nan pwovens Lazi yo. M\u0027ap lapriy\u00E8 pou nou ka resevwa benediksyon ak k\u00E8 poze ki soti nan Bondye, li menm ki la, ki te toujou la epi ki gen pou vini an, benediksyon ak k\u00E8 poze ki soti nan s\u00E8t lespri yo ki kanpe devan fot\u00E8y li a,",
    "benediksyon ak k\u00E8 poze ki soti nan Jezikri tou, li menm ki te bay verite a jan l\u0027 ye a, li menm premie pitit ki leve soti vivan nan lanm\u00F2 a, li menm ki ch\u00E8f tout wa ki sou lat\u00E8. Kris la renmen nou, li bay san li l\u00E8 li mouri pou l\u0027 te ka delivre nou anba peche nou yo.",
    "Li f\u00E8 nou tounen wa ak pr\u00E8t pou n\u0027 s\u00E8vi Bondye Papa li. Se pou li tout lwanj ak tout otorite pou tout tan. Am\u00E8n.",
    "Gade. Men Kris la ap vini sou t\u00E8t nwaj yo! Tout moun pral w\u00E8 l\u0027, menm moun ki te p\u00E8se l\u0027 yo. Tout p\u00E8p sou lat\u00E8 pral kriye l\u00E8 y\u0027a w\u00E8 li. Wi, se konsa sa pral pase. Am\u00E8n.",
    "Mwen se konmansman, mwen se finisman tankou A ak Z. Se Bondye, M\u00E8t ki gen tout pouvwa a, ki di sa, li menm ki la, ki te toujou la epi ki gen pou vini an.",
    "Mwen menm, Jan, mwen se fr\u00E8 nou. M\u0027ap pataje tout bagay ak nou, kit se soufrans nou, kit se gouv\u00E8nman Bondye ki wa a, kit se pasians Jezi ban nou an. Yo te ban mwen yon lil yo rele Patm\u00F2s pou prizon paske mwen t\u0027ap f\u00E8 konnen paw\u00F2l Bondye a ansanm ak verite Jezi te moutre a.",
    "Yon jou dimanch, jou M\u00E8t la menm, Lespri Bondye a pran m\u0027, mwen tande yon gwo vwa d\u00E8y\u00E8 do m\u0027 ki sonnen tankou yon klewon.",
    "Li di m\u0027 konsa: Tou sa ou w\u00E8, ekri yo nan yon liv. Voye liv la bay s\u00E8t legliz ki nan s\u00E8t lavil sa yo: Ef\u00E8z, Esmen, P\u00E8gam, Tiyati, Sad, Filad\u00E8lfi ak Lawodise.",
    "M\u0027 vire pou m\u0027 w\u00E8 ki moun ki t\u0027ap pale av\u00E8 m\u0027 lan. L\u00E8 sa a, mwen w\u00E8 s\u00E8t gwo lanp s\u00E8t branch an l\u00F2 kanpe,",
    "ak nan mitan yo yon moun ki te sanble ak yon gason. Li te gen yon gwo rad sou li byen long ki te bat jouk sou pie l\u0027, ak yon sentiwon an l\u00F2 mare sou lestonmak li.",
    "Cheve nan t\u00E8t li te tankou lenn mouton, blan kou koton. Je l\u0027 yo menm te tankou de flanm dife.",
    "Pie l\u0027 yo te klere tankou kwiv yo poli apre yo fin chofe l\u0027 nan f\u00F2j. L\u00E8 l\u0027 pale menm, vwa l\u0027 te tankou bri gwo dlo k\u0027ap sot tonbe nan yon fal\u00E8z.",
    "Li te gen s\u00E8t zetwal nan men dwat li ak yon nepe file de b\u00F2 k\u0027ap soti nan bouch li. Figi l\u0027 menm te klere tankou gwo sol\u00E8y midi.",
    "L\u00E8 mwen w\u00E8 l\u0027, mwen tonbe nan pie l\u0027 tankou yon moun ki mouri. Li mete men dwat li sou mwen, li di m\u0027 konsa: Ou pa bezwen p\u00E8! Se mwen ki premie, se mwen ki d\u00E8nye.",
    "Mwen se moun ki vivan an. Mwen te mouri, men koulye a, mwen vivan pou tout tan. Mwen gen pouvwa sou lanm\u00F2 ak sou peyi kote m\u00F2 yo ye a.",
    "Ekri tou sa ou w\u00E8 a: ni sa k\u0027ap pase koulye a, ni sa ki gen pou rive apre.",
    "Men sans kache s\u00E8t zetwal ou w\u00E8 nan men dwat mwen an, ansanm ak sans s\u00E8t gwo lanp s\u00E8t branch l\u00F2 yo. S\u00E8t zetwal yo se zanj s\u00E8t legliz yo. S\u00E8t gwo lanp s\u00E8t branch yo, se s\u00E8t legliz yo."
  ],
  [
    "Ekri zanj legliz ki nan lavil Ef\u00E8z la. Di l\u0027 konsa: Moun ki kenbe s\u00E8t zetwal yo nan men dwat li a, moun k\u0027ap mache nan mitan s\u00E8t gwo lanp s\u00E8t branch l\u00F2 yo, men sa li voye di ou:",
    "Mwen konnen tou sa w\u0027ap f\u00E8, jan ou travay di, jan ou gen pasians. Mwen konnen tou ou pa ka sip\u00F2te mechan yo: ou sonde tout moun sa yo k\u0027ap pran p\u00F2z ap\u00F2t yo. Ou dekouvri se mant\u00F2 yo ye.",
    "Ou gen anpil pasians, ou soufri anpil pout\u00E8t mwen. Ou pa dekouraje.",
    "Men, men repw\u00F2ch mwen gen pou m\u0027 f\u00E8 ou: Koulye a ou pa renmen m\u0027 jan ou te renmen m\u0027 anvan an.",
    "Chonje kote ou te ye anvan ou tonbe a, tounen vin jwenn Bondye. Reprann lavi ou t\u0027ap mennen anvan an. Si ou pa tounen vin jwenn Bondye, m\u0027ap vini kote ou ye a, m\u0027ap wete chandelie ou la nan plas kote l\u0027 ye a.",
    "Men, malgre sa, ou gen kich\u00F2y ki bon: ou pa vle w\u00E8 sa bann Nikolayit yo ap f\u00E8 a. Mwen menm tou, mwen pa vle w\u00E8 yo.",
    "Se pou moun ki gen z\u00F2r\u00E8y pou yo tande tande sa Lespri Bondye a ap di legliz yo! Tout moun ki va goumen jouk yo genyen batay la, m\u0027ap ba yo dwa pou yo manje nan piebwa ki bay lavi a, piebwa ki nan mitan jaden Bondye a.",
    "Ekri zanj legliz ki nan lavil Esmen lan. Di l\u0027 konsa: Moun ki premie a ak d\u00E8nye a, li menm ki te mouri, men ki te leve soti vivan nan lanm\u00F2 a, men sa l\u0027 voye di ou:",
    "Mwen konnen jan w\u0027ap soufri. Mwen konnen jan ou p\u00F2v. Men, pou di vre, ou rich anpil! Mwen konnen jan moun ki swadizan jwif yo ap pale ou mal. Men, se pa jwif yo ye. Se yon bann moun Satan.",
    "Ou pa bezwen p\u00E8 pou sa ou pral soufri ank\u00F2. Koute, Satan pral chache sonde nou tout, li pral jete anpil nan nou nan prizon. Nou pral soufri pandan dis jou. Men, kenbe f\u00E8m menm si nou gen pou n\u0027 mouri. M\u0027a ban nou lavi pou rekonpans.",
    "Se pou moun ki gen z\u00F2r\u00E8y pou yo tande tande sa Lespri Bondye a ap di legliz yo. Moun ki va goumen jouk yo genyen batay la p\u0027ap soufri dezy\u00E8m lanm\u00F2 a.",
    "Ekri zanj legliz ki nan lavil P\u00E8gam lan. Di l\u0027 konsa: Men sa moun ki gen nepe file de b\u00F2 a voye di ou:",
    "Mwen konnen kote ou rete a se la Satan chita. Ou pa lage m\u0027, ou pa p\u00E8di konfians ou gen nan mwen an, menm l\u00E8 yo te f\u00E8 touye Antipas ki mouri pout\u00E8t mwen la nan mitan nou, nan lavil kote Satan rete a.",
    "Men, men repw\u00F2ch mwen gen pou m\u0027 f\u00E8 ou: ou gen k\u00E8k moun lakay ou k\u0027ap swiv kons\u00E8y Balaram te bay l\u00E8 li te moutre Balak sa pou l\u0027 te f\u00E8 pou f\u00E8 pitit Izray\u00E8l yo tonbe nan peche, pou l\u0027 te f\u00E8 yo manje viann b\u00E8t yo te ofri pou touye bay zid\u00F2l, pou l\u0027 te f\u00E8 yo lage k\u00F2 yo nan imoralite.",
    "Konsa tou, ou gen k\u00E8k moun lakay ou k\u0027ap swiv kons\u00E8y Nikolayit yo.",
    "Tounen vin jwenn Bondye non. Si ou pa f\u00E8 sa, tal\u00E8 konsa m\u0027ap vini, m\u0027ap goumen ak moun sa yo ak nepe k\u0027ap soti nan bouch mwen an.",
    "Se pou moun ki gen z\u00F2r\u00E8y pou yo tande tande sa Lespri Bondye a ap di legliz yo. Tout moun ki va goumen jouk yo genyen batay la, m\u0027a ba yo laman ki kache a. M\u0027ap ba yo chak yon ti w\u00F2ch blan ak yon l\u00F2t non ekri sou li, yon non pesonn pa konnen esepte moun ki resevwa l\u0027 la.",
    "Ekri zanj legliz ki nan lavil Tiyati a. Di l\u0027 konsa: Men sa pitit Bondye a voye di ou, li menm ki gen je l\u0027 yo tankou de flanm dife, ak pie l\u0027 yo klere tankou kwiv poli.",
    "Mwen konnen tou sa w\u0027ap f\u00E8. Mwen konnen jan ou gen renmen nan k\u00E8 ou, jan ou gen konfians, jan ou f\u00E8 s\u00E8vis ou byen, ak jan ou gen anpil pasians. Mwen konnen tou w\u0027ap travay koulye a pi plis pase anvan.",
    "Men, men repw\u00F2ch mwen gen pou m\u0027 f\u00E8 ou: w\u0027ap tolere fanm yo rele Jezab\u00E8l la k\u0027ap pran p\u00F2z pwof\u00E8t Bondye li. L\u0027ap detounen s\u00E8vit\u00E8 m\u0027 yo, l\u0027ap moutre yo pou yo lage k\u00F2 yo nan imoralite, pou yo manje viann b\u00E8t yo te ofri pou touye bay zid\u00F2l.",
    "Mwen ba l\u0027 kont tan pou l\u0027 vire kite peche l\u0027 yo. Men, li pa vle kite imoralite li a.",
    "Se pout\u00E8t sa, mwen pral lage l\u0027 jete sou yon kabann kote li pral soufri anpil. Tout moun k\u0027ap f\u00E8 adilt\u00E8 av\u00E8 l\u0027 yo pral soufri anpil tou, si yo pa chanje, si yo pa kite move zak y\u0027ap plede f\u00E8 ansanm av\u00E8 l\u0027 yo.",
    "Apre sa, m\u0027ap f\u00E8 tout pitit li yo mouri. Konsa, tout legliz yo va konnen mwen se moun ki konnen tout lide l\u00E8z\u00F2m ap f\u00E8 nan t\u00E8t yo ak tout santiman yo gen nan k\u00E8 yo. M\u0027ap bay chak moun sa yo merite dapre sa yo f\u00E8.",
    "Pou nou menm, l\u00F2t manm legliz nan lavil Tiyati yo ki pa swiv move kons\u00E8y sa yo, ki pa t\u0027 aprann sa bann moun sa yo ap rele gwo sekr\u00E8 Satan an, men sa m\u0027ap di nou: Mwen p\u0027ap ban nou l\u00F2t chay pase sa.",
    "Men, kenbe sa nou genyen an byen f\u00E8m jouk jou m\u0027a tounen.",
    "Tout moun ki va goumen jouk yo genyen batay la, epi ki va toujou ap f\u00E8 sa m\u0027 vle yo f\u00E8 a jouk sa kaba, m\u0027a ba yo pouvwa sou tout nasyon,",
    "menm jan Papa m\u0027 te ban m\u0027 pouvwa sa a tou. Y\u0027a gouv\u00E8nen nasyon yo ak yon baton f\u00E8, y\u0027a kraze yo an miy\u00E8t moso tankou yon kannari yo kraze.",
    "M\u0027a ba yo b\u00E8l zetwal ki klere chak maten an tou.",
    "Se pou moun ki gen z\u00F2r\u00E8y pou yo tande tande sa Lespri Bondye a ap di legliz yo."
  ],
  [
    "Ekri zanj legliz ki nan lavil Sad la. Di l\u0027 konsa: Men sa moun ki gen s\u00E8t Lespri Bondye yo ak s\u00E8t zetwal yo voye di ou: Mwen konnen tou sa w\u0027ap f\u00E8. Mwen konnen tout moun konprann ou vivan. Men, ou mouri.",
    "Souke k\u00F2 ou, bay ti r\u00E8s lavi ou rete a f\u00F2s anvan ou fin mouri n\u00E8t. Paske, mwen w\u00E8 sa w\u0027ap f\u00E8 a pa fin k\u00F2r\u00E8k devan Bondye mwen an.",
    "Chonje sa yo te moutre ou la. Chonje jan ou te resevwa li. Obeyi l\u0027, tounen vin jwenn Bondye. Si ou pa sispann d\u00F2mi, m\u0027ap vini sou ou tankou yon v\u00F2l\u00E8, san ou pa atann.",
    "Men, gen k\u00E8k moun nan nou nan lavil Sad la ki te kenbe rad yo pw\u00F2p. Y\u0027a mache ansanm av\u00E8 m\u0027 ak rad blan yo, paske yo merite sa.",
    "Tout moun ki goumen jouk yo genyen batay la pral mete rad blan an sou yo. Mwen p\u0027ap wete non yo nan liv ki gen non moun ki gen lavi a. M\u0027ap rekon\u00E8t yo pou moun pa m\u0027 devan Papa mwen ak devan zanj li yo.",
    "Se pou moun ki gen z\u00F2r\u00E8y pou yo tande tande sa Lespri Bondye a ap di legliz yo.",
    "Ekri zanj legliz ki nan lavil Filad\u00E8lfi a. Di l\u0027 konsa: Moun ki sen an, moun k\u0027ap di verite a, moun ki gen kle wa David la nan men l\u0027 lan, moun ki l\u00E8 li louvri pesonn pa ka f\u00E8men, l\u00E8 l\u0027 f\u00E8men pesonn pa ka louvri a, men sa l\u0027 voye di ou:",
    "Mwen konnen tou sa w\u0027ap f\u00E8. Mwen konnen ou pa gen anpil kouraj. Malgre sa, w\u0027ap kenbe paw\u00F2l mwen. Ou pa lage mwen. Mwen louvri yon p\u00F2t devan ou, pesonn p\u0027ap ka f\u00E8men li.",
    "Men, pou moun ki f\u00E8 pati gwoup Satan an, bann mant\u00F2 sa yo k\u0027ap pran p\u00F2z jwif yo men ki pa jwif, m\u0027ap f\u00F2se yo vin mete ajenou devan ou pou yo ka respekte ou. Se pou yo rekon\u00E8t se ou menm mwen renmen.",
    "Menm jan ou te kenbe l\u00F2d mwen te ba ou l\u00E8 m\u0027 te mande ou pou te pran pasians lan, konsa tou, m\u0027a kenbe ou, m\u0027a pwoteje ou nan mal\u00E8 ki pral vin sou tout lat\u00E8 a. Se va yon gwo epr\u00E8v pou tout moun ki sou lat\u00E8.",
    "Anvan lontan mapral vini. Kenbe sa ou genyen an f\u00E8m pou pesonn pa wete rekonpans ou nan men ou.",
    "Tout moun ki va goumen jouk yo genyen batay la, m\u0027ap f\u00E8 yo tounen yon gwo poto nan kay Bondye a. Apre sa, yo p\u0027ap janm soti. M\u0027a make non Bondye ansanm ak non lavil Bondye a, l\u00F2t Jerizal\u00E8m k\u0027ap desann sot nan si\u00E8l la, sou yo. M\u0027ap make l\u00F2t non mwen an sou yo tou.",
    "Se pou tout moun ki gen z\u00F2r\u00E8y pou yo tande tande sa Lespri Bondye a ap di legliz yo.",
    "Ekri zanj legliz ki nan lavil Lawodise a. Di l\u0027 konsa: Moun ki verite a, moun k\u0027ap di verite a jan l\u0027 ye a san bay manti, li menm ki sous tou sa Bondye kreye a, men sa li voye di ou:",
    "Mwen konnen tou sa w\u0027ap f\u00E8. Mwen konnen ou pa ni cho ni fr\u00E8t. Pito ou te cho osinon ou te fr\u00E8t.",
    "Men, ou ki\u00E8d, ou pa cho, ou pa fr\u00E8t. Mwen pral vonmi ou soti nan bouch mwen.",
    "W\u0027ap plede di: Mwen rich, zaf\u00E8 m\u0027 ap mache byen. Mwen pa manke anyen. P\u00F2diab! Konnen ou pa konnen jan ou malere, jan ou nan gwo nesesite, jan ou p\u00F2v, toutoni ak tou de je ou yo pete!",
    "Se pout\u00E8t sa, mwen ta ba ou kons\u00E8y achte nan men m\u0027 bon l\u00F2 san melanj ki pase nan dife. Konsa ou va rich tout bon. Achte nan men m\u0027 tou rad blan pou mete sou ou pou moun pa w\u00E8 jan ou toutouni. Sa se yon wont pou ou. Achte nan men m\u0027 tou renm\u00E8d pou mete nan je ou pou ou ka w\u00E8.",
    "Moun mwen renmen se yo mwen korije, se yo mwen peni. Mete plis aktivite nan s\u00E8vis ou. Tounen vin jwenn Bondye.",
    "Koute. Men mwen kanpe la devan p\u00F2t la, m\u0027ap frape. Si yon moun tande vwa m\u0027, si l\u0027 louvri p\u00F2t la ban mwen, m\u0027a antre lakay li, m\u0027a manje ansanm av\u00E8 l\u0027, la manje ansanm av\u00E8k mwen.",
    "Tout moun ki goumen jouk yo genyen batay la, m\u0027ap ba yo dwa chita b\u00F2 kote m\u0027 l\u00E8 m\u0027a sou f\u00F2t\u00E8y mwen an, menm jan mwen menm mwen te goumen jouk mwen te genyen batay la, pou koulye a mwen chita b\u00F2 kot Papa m\u0027 ki chita sou f\u00F2t\u00E8y li a.",
    "Se pou moun ki gen z\u00F2r\u00E8y pou yo tande tande sa Lespri Bondye a ap di legliz yo."
  ],
  [
    "Apre sa, mwen f\u00E8 yon l\u00F2t vizyon, mwen w\u00E8 yon p\u00F2t louvri nan si\u00E8l la. Vwa ki t\u0027ap sonnen nan z\u00F2r\u00E8y mwen tankou yon klewon an, menm vwa ki t\u0027ap pale av\u00E8 m\u0027 anvan an, di m\u0027 konsa: Moute b\u00F2 isit, m\u0027a f\u00E8 ou w\u00E8 sa ki gen pou rive apre sa.",
    "Lamenm, Lespri Bondye a f\u00E8 m\u0027 f\u00E8 yon vizyon, mwen w\u00E8 yon f\u00F2t\u00E8y nan si\u00E8l la ak yon moun chita sou li.",
    "Figi moun lan te klere tankou pi\u00E8 bijou yo rele jasp la ak sa yo rele sadwan lan. F\u00F2t\u00E8y la menm te nan mitan yon gwo lakansi\u00E8l ki te klere tankou yon pi\u00E8 emw\u00F2d.",
    "Tout areb\u00F2 f\u00F2t\u00E8y la te gen vennkat l\u00F2t f\u00F2t\u00E8y ak vennkat granmoun chita sou yo. Granmoun yo te gen rad tout blan sou yo, ak yon kouw\u00F2n an l\u00F2 sou t\u00E8t yo chak.",
    "Kout z\u00E8kl\u00E8 t\u0027ap pati soti nan f\u00F2t\u00E8y la ansanm ak mizik ak kout loraj. Te gen s\u00E8t flanbo limen ki t\u0027ap boule devan f\u00F2t\u00E8y la; se s\u00E8t Lespri Bondye yo.",
    "Devan f\u00F2t\u00E8y la tou te gen yon bagay ki te sanble yon lanm\u00E8 an glas ki klere kou kristal. Toupre f\u00F2t\u00E8y la, te gen kat b\u00E8t vivan kanpe yonn nan chak direksyon. Yo te gen anpil je devan kou d\u00E8y\u00E8.",
    "Premie a te sanble ak yon lyon. Dezy\u00E8m lan te sanble ak yon jenn ti towo b\u00E8f. Twazi\u00E8m lan te gen yon figi ki te sanble ak figi moun. Katriy\u00E8m lan te sanble ak yon gwo malfini k\u0027ap vole.",
    "Yo chak yo te gen sis z\u00E8l. Tout k\u00F2 yo se te je andedan kou dey\u00F2. Lajounen kou lannwit y\u0027ap chante san rete: Wi, li sen, li sen, li sen vre, Bondye s\u00E8l M\u00E8t ki gen tout pouvwa a, Li menm ki te la, ki la koulye a, ki gen pou vini an.",
    "Kat b\u00E8t vivan yo t\u0027ap chante pou f\u00E8 lwanj moun ki chita sou f\u00F2t\u00E8y la, pou rann li on\u00E8, pou di l\u0027 m\u00E8si, li menm ki vivan pou tout tan an. Chak fwa yo pran chante,",
    "vennkat granmoun yo tonbe ajenou fas at\u00E8 devan moun ki chita sou f\u00F2t\u00E8y la, yo adore moun ki vivan pou tout tan an. Yo jete kouw\u00F2n yo devan f\u00F2t\u00E8y la. Yo di:",
    "O Bondye, M\u00E8t nou, ou merite pou ou resevwa lwanj, resp\u00E8 ak pouvwa. Se ou menm ki f\u00E8 tout bagay. Si yo la, si yo gen lavi, se paske ou vle l\u0027."
  ],
  [
    "Apre sa, mwen w\u00E8 yon liv nan men dwat moun ki te chita sou f\u00F2t\u00E8y la. Liv la te gen f\u00F2m yon woulo papie, li te ekri sou anndan ak sou dey\u00F2. Li te sele s\u00E8t kote.",
    "Mwen w\u00E8 yon zanj ki gen anpil f\u00F2s ki t\u0027ap pale byen f\u00F2. Li t\u0027ap di: Ki moun ki ka kase sele yo pou louvri liv la?",
    "Men, pa t\u0027 gen pesonn ni nan si\u00E8l la, ni sou t\u00E8 a, ni anba t\u00E8 a ki te kapab louvri liv la pou w\u00E8 sa ki te ladan li.",
    "Mwen t\u0027ap kriye anpil, paske pa t\u0027 gen pesonn ki te kapab louvri liv la pou gade sa ki te ladan li.",
    "L\u00E8 sa a, yonn nan granmoun yo di mwen konsa: Pa kriye. Gade. Men lyon ki soti nan fanmi Jida a, pitit pitit David la, ki te genyen batay la. Li ka kase s\u00E8t sele yo pou louvri liv la.",
    "Mwen w\u00E8 yon ti Mouton kanpe nan mitan f\u00F2t\u00E8y la, nan mitan kat b\u00E8t vivan yo ak granmoun yo. Ti Mouton an te tankou yon mouton yo te touye deja. Li te gen s\u00E8t k\u00F2n ak s\u00E8t je nan t\u00E8t li: se te s\u00E8t Lespri Bondye te voye toupatou sou lat\u00E8.",
    "Ti Mouton an pwoche, li pran liv la nan men dwat moun ki te chita sou f\u00F2t\u00E8y la.",
    "L\u00E8 li pran liv la, kat b\u00E8t vivan yo ansanm ak vennkat granmoun yo tonbe ajenou devan ti Mouton an. Yo chak te gen nan men yo yon gita pou f\u00E8 mizik ak yon gode f\u00E8t an l\u00F2 ki te plen lansan. Lansan an se lapriy\u00E8 moun Bondye yo.",
    "Yo t\u0027ap chante yon kantik tou n\u00E8f ki pati konsa: Wi, ou merite vre, ou kapab pran Liv la pou kase sele yo, paske yo te touye ou. Se konsa ou bay san ou pou achte yon bann moun pou Bondye, moun tout ras, tout lang, tout p\u00E8p, tout nasyon.",
    "Ou f\u00E8 yo tounen yon s\u00E8l nasyon pou Wa a, yon bann pr\u00E8t k\u0027ap s\u00E8vi Bondye nou an. Se yo ki va gouv\u00E8nen sou lat\u00E8 a.",
    "Mwen gade ank\u00F2, mwen tande vwa yon bann zanj: Yo te t\u00E8lman anpil, moun pa t\u0027 kapab konte yo. Yo te kanpe f\u00E8 wonn kote f\u00F2t\u00E8y la te ye a ansanm ak b\u00E8t vivan yo ak granmoun yo.",
    "Zanj yo t\u0027ap chante byen f\u00F2: Ti Mouton yo te touye a merite vre pou yo ba l\u0027 pouvwa, rich\u00E8s, bon konprann ak f\u00F2s, resp\u00E8, on\u00E8 ak lwanj.",
    "Apre sa, mwen tande tout kreyati Bondye yo nan si\u00E8l la, sou lat\u00E8, anba t\u00E8 a, nan lanm\u00E8, yo tout yo t\u0027ap chante: Lwanj, resp\u00E8, pouvwa, otorite pou Moun ki chita sou f\u00F2t\u00E8y la, ak pou ti Mouton an pou tout tan.",
    "Kat b\u00E8t vivan yo t\u0027ap reponn: Wi, se vre. Granmoun yo menm tonbe ajenou, yo t\u0027ap adore."
  ],
  [
    "Apre sa mwen w\u00E8 ti Mouton an kase yonn nan s\u00E8t sele yo. L\u00E8 sa a, mwen tande yonn nan kat b\u00E8t vivan yo pale, ou ta di yon kout loraj. Li di: Vini non!",
    "Mwen gade, mwen w\u00E8 yon chwal blan. Moun ki te moute l\u0027 la te kenbe yon banza nan men l\u0027. Yo ba l\u0027 yon kouw\u00F2n met sou t\u00E8t li. Li pati tankou yon moun ki fin genyen yon batay men ki soti pou l\u0027 genyen ank\u00F2.",
    "Apre sa, ti Mouton an kase dezy\u00E8m sele a. Mwen tande dezy\u00E8m b\u00E8t vivan an ki t\u0027ap di: Vini non!",
    "L\u00E8 sa a, yon l\u00F2t chwal koul\u00E8 wouj soti. Moun ki te moute l\u0027 la resevwa pouvwa pou l\u0027 mete lag\u00E8 toupatou sou lat\u00E8, pou l\u00E8z\u00F2m ka yonn touye l\u00F2t. Yo ba l\u0027 yon gwo nepe kenbe nan men li.",
    "Apre sa, ti Mouton an kase twazi\u00E8m sele a. Mwen tande twazi\u00E8m b\u00E8t vivan an ki t\u0027ap di: Vini non! Mwen gade, mwen w\u00E8 yon chwal nwa. Moun ki te moute l\u0027 la te kenbe yon balans nan men li.",
    "Mwen tande yon vwa ki soti nan mitan kat b\u00E8t vivan yo ki t\u0027ap di: Yon mezi diri pou yon jounen travay. Twa mezi pitimi pou yon jounen travay. Men, pa manyen ni lwil la ni diven an.",
    "Apre sa, ti Mouton an kase katriy\u00E8m sele a. Mwen tande katriy\u00E8m b\u00E8t vivan an ki t\u0027ap di: Vini non!",
    "Mwen gade, mwen w\u00E8 yon chwal koul\u00E8 v\u00E8t. Moun ki te moute l\u0027 la te rele lanm\u00F2. Moun ki kanpe pou kote m\u00F2 yo ye a t\u0027ap mache d\u00E8y\u00E8 li. Yo ba yo pouvwa sou yon ka (1/4) lat\u00E8 a, pou yo touye moun ak nepe, ak grangou, ak maladi, ak b\u00E8t nan bwa ki sou lat\u00E8.",
    "Apre sa, ti Mouton an kase senki\u00E8m sele a. L\u00E8 sa a, mwen w\u00E8 anba lot\u00E8l la nanm tout moun yo te touye paske yo t\u0027ap f\u00E8 konnen Paw\u00F2l Bondye a, paske yo t\u0027ap di verite a jan l\u0027 ye a.",
    "Yo t\u0027ap rele byen f\u00F2: O M\u00E8t, ou menm ki sen, ou menm ki verite a, konbe tan ou gen pou tann ank\u00F2 anvan pou ou vini jije moun ki rete sou lat\u00E8 a, pou ou vin peni yo paske yo te touye nou?",
    "Yo ba yo chak yon rad blan mete sou yo. Apre sa, yo mande yo pran pasians pou yon ti tan ank\u00F2, jouk kantite fr\u00E8 ak kanmarad s\u00E8vis ki gen pou mouri tankou yo a fin kont.",
    "Apre sa, mwen w\u00E8 ti Mouton an kase sizi\u00E8m sele a. L\u00E8 sa a, yon gwo tranblemannt\u00E8 f\u00E8t, s\u00F2l\u00E8y la vin tou nwa, tankou yon gwo moso twal nwa byen pw\u00E8s. Lalin lan menm te vin tou wouj tankou san.",
    "Zetwal yo menm t\u0027ap sot nan si\u00E8l la tonbe sou lat\u00E8, tankou fig frans tou v\u00E8t k\u0027ap tonbe l\u00E8 gwo van ap souke pie fig la.",
    "Si\u00E8l la dispar\u00E8t n\u00E8t tankou yon woulo papie yo vlope. Yo rache tout m\u00F2n yo ak tout zile yo, yo mete yo yon l\u00F2t kote.",
    "Tout wa sou lat\u00E8, ch\u00E8f, k\u00F2mandan, moun rich, grann\u00E8g ansanm ak tout l\u00F2t moun, kit yo esklav, kit yo lib, yo tout al kache nan twou w\u00F2ch ak d\u00E8y\u00E8 gwo w\u00F2ch nan m\u00F2n yo.",
    "Yo t\u0027ap pale ak m\u00F2n yo ansanm ak w\u00F2ch yo tankou ak moun. Yo t\u0027ap di yo: Tonbe sou nou. Kache nou pou moun ki chita sou f\u00F2t\u00E8y la pa w\u00E8 nou, pou k\u00F2l\u00E8 ti Mouton an pa tonbe sou nou.",
    "Paske, gwo jou k\u00F2l\u00E8 a rive. Ki moun ki ka kenbe t\u00E8t av\u00E8k li?"
  ],
  [
    "Apre sa, mwen w\u00E8 kat zanj kanpe nan kat kwen lat\u00E8 a. Yo t\u0027ap kenbe kat van yo pou okenn van pa t\u0027 soufle ni sou t\u00E8, ni sou lanm\u00E8, ni sou okenn piebwa.",
    "L\u00E8 sa a, mwen w\u00E8 yon l\u00F2t zanj ki moute soti b\u00F2 kote sol\u00E8y leve a. Li te gen nan men l\u0027 letanp Bondye vivan an. Li rele byen f\u00F2, li pale ak kat zanj yo ki te resevwa pouvwa pou ravaje t\u00E8 a ak lanm\u00E8 a, li di yo:",
    "Poko f\u00E8 ni t\u00E8 a, ni lanm\u00E8 a, ni piebwa yo okenn donmaj. Tann nou fin make s\u00E8vit\u00E8 Bondye yo ak letanp lan sou fwon yo.",
    "Apre sa, yo di m\u0027 kantite moun ki te make ak letanp Bondye a sou fwon yo. Te gen antou sankarannkatmil (144.000) nan tout branch ras p\u00E8p Izray\u00E8l la.",
    "Te gen douzmil (12.000) nan branch Jida a ki te make ak letanp lan, douzmil nan branch Woubenn lan, douzmil nan branch Gad la,",
    "douzmil nan branch As\u00E8 a, douzmil nan branch N\u00E8ftali a, douzmil nan branch Manase a,",
    "douzmil nan branch Simeyon an, douzmil nan branch Levi a, douzmil nan branch Isaka a,",
    "douzmil nan branch Zabilon an, douzmil nan branch Joz\u00E8f la, douzmil nan branch Benjamen an.",
    "Apre sa, mwen gade ank\u00F2, mwen w\u00E8 yon gwo foul moun. Pesonn pa t\u0027 kapab konte kantite ki te gen ladan li. Se te moun tout l\u00F2t nasyon, tout kalite ras, p\u00E8p tout peyi ak tout lang. Yo te kanpe la devan f\u00F2t\u00E8y la ak devan ti Mouton an. Yo te gen rad tou blan sou yo, yo te gen f\u00E8y palmis nan men yo.",
    "Yo t\u0027ap rele byen f\u00F2, yo t\u0027ap di: Se Bondye nou an ki chita sou f\u00F2t\u00E8y la. Se li menm ansanm ak ti Mouton an ki vin delivre nou.",
    "Tout zanj yo kanpe, yo f\u00E8 yon wonn, yo mete f\u00F2t\u00E8y la, granmoun yo ak kat b\u00E8t vivan yo nan mitan yo. Yo lage k\u00F2 yo at\u00E8 devan f\u00F2t\u00E8y la, yo bese t\u00E8t yo byen ba pou adore Bondye,",
    "yo t\u0027ap di: Se vre wi. Lwanj, on\u00E8, bon konprann, rekonesans, resp\u00E8, pouvwa ak f\u00F2s, tou sa pou Bondye nou an pou tout tan. Am\u00E8n.",
    "Apre sa, yonn nan granmoun yo mande mwen: Moun sa yo ki gen rad tou blan sou yo a, ki moun yo ye? Ki b\u00F2 yo soti?",
    "Mwen reponn li: Se ou menm ki konnen wi, m\u00E8t mwen. L\u00E8 sa a, li di mwen: Se moun ki pase anba gwo p\u00E8sekisyon an. Yo lave rad yo, yo blanchi yo nan san ti Mouton an.",
    "Se pout\u00E8t sa, yo kanpe la devan f\u00F2t\u00E8y Bondye a, lajounen kou lannwit y\u0027ap s\u00E8vi nan tanp li a. Moun ki chita sou f\u00F2t\u00E8y la ap toujou la pou pwoteje yo.",
    "Yo p\u0027ap janm grangou, yo p\u0027ap janm swaf dlo. Ni sol\u00E8y, ni okenn l\u00F2t gwo chal\u00E8 p\u0027ap kapab boule yo.",
    "Paske, ti Mouton ki nan mitan f\u00F2t\u00E8y la va tankou yon gad\u00F2 pou yo. La mennen yo b\u00F2 sous dlo ki bay lavi a. Se Bondye menm ki va siye dlo nan je yo."
  ],
  [
    "L\u00E8 ti Mouton an kase seti\u00E8m sele a, pandan yon demi (1/2) l\u00E8 de tan, ou pa t\u0027 tande okenn bri nan si\u00E8l la.",
    "Apre sa, mwen w\u00E8 s\u00E8t zanj ki te kanpe devan Bondye. Yo ba yo s\u00E8t klewon.",
    "Yon l\u00F2t zanj vin kanpe toupre lot\u00E8l la, li te gen yon lansanswa an l\u00F2 nan men li. Yo ba l\u0027 anpil lansan pou l\u0027 te ofri bay Bondye ansanm ak lapriy\u00E8 p\u00E8p Bondye a, sou lot\u00E8l an l\u00F2 ki te devan f\u00F2t\u00E8y la.",
    "Lafimen lansan li t\u0027ap boule a pran moute nan men zanj ki te devan Bondye a, ansanm ak lapriy\u00E8 p\u00E8p Bondye a.",
    "Apre sa, zanj lan pran lansanswa a, li plen l\u0027 ak dife ki te sou lot\u00E8l la, li jete l\u0027 sou lat\u00E8. L\u00E8 sa a, te gen kout loraj, z\u00E8kl\u00E8, div\u00E8s kalite bri ak tranblemannt\u00E8.",
    "S\u00E8t zanj ki te gen s\u00E8t klewon yo pare k\u00F2 yo pou yo k\u00F2nen.",
    "Premie zanj lan k\u00F2nen klewon l\u0027 lan. Lagr\u00E8l, dife mele ak san tonbe sou lat\u00E8. Yon ti\u00E8 (1/3) nan lat\u00E8 ak yon ti\u00E8 nan piebwa yo boule ansanm ak tout z\u00E8b v\u00E8t yo.",
    "Apre sa, dezy\u00E8m zanj lan k\u00F2nen klewon l\u0027 lan. Menm l\u00E8 a, yo jete yon bagay tankou yon gwo m\u00F2n k\u0027ap boule nan lanm\u00E8 a. Yon ti\u00E8 (1/3) dlo lanm\u00E8 a tounen san.",
    "Yon ti\u00E8 nan tout b\u00E8t vivan nan lanm\u00E8 a mouri. Yon ti\u00E8 nan batiman ki sou lanm\u00E8 a peri.",
    "Apre sa, twazi\u00E8m zanj lan k\u00F2nen klewon l\u0027 lan. Yon gwo zetwal ki t\u0027ap boule tankou yon bwa chand\u00E8l tonbe soti nan si\u00E8l la. Li tonbe sou yon ti\u00E8 nan tout larivy\u00E8 ak sous dlo yo.",
    "Yo te rele zetwal sa a: Lapsent. Yon ti\u00E8 nan tout dlo yo vin anm\u00E8 kou fi\u00E8l. Anpil moun ki te bw\u00E8 dlo sa a te mouri, paske dlo a te vin anm\u00E8.",
    "Apre sa, katriy\u00E8m zanj lan k\u00F2nen klewon l\u0027 lan. Yon ti\u00E8 (1/3) nan sol\u00E8y la, yon ti\u00E8 nan lalin lan, ak yon ti\u00E8 nan zetwal yo domaje. Konsa, yo tout yo p\u00E8di yon ti\u00E8 nan limi\u00E8 yo konn bay la. Pandan yon ti\u00E8 lajounen an te f\u00E8 nwa kou lank. Konsa tou, pandan yon ti\u00E8 lannwit lan te f\u00E8 tou nwa.",
    "Mwen gade ank\u00F2, mwen tande yon gwo malfini ki t\u0027ap vole byen wo nan si\u00E8l la. Li t\u0027ap pale byen f\u00F2, li t\u0027ap di: Ala de mal\u00E8! Sa pral r\u00E8d n\u00E8t pou moun ki sou lat\u00E8 a, l\u00E8 kout klewon twa l\u00F2t zanj yo va k\u00F2nen."
  ],
  [
    "Apre sa, senki\u00E8m zanj lan k\u00F2nen klewon l\u0027 lan. Mwen w\u00E8 yon zetwal soti nan si\u00E8l la tonbe sou lat\u00E8. Yo ba l\u0027 kle pou louvri pi ki mennen desann nan gwo twou san fon an.",
    "Zetwal la louvri pi ki mennen nan gwo twou san fon an. Yon gwo lafimen soti ladan l\u0027, tankou lafimen yon gwo fou k\u0027ap boule. Lafimen ki t\u0027ap soti nan pi a bouche sol\u00E8y la. Si\u00E8l la vin tou nwa.",
    "Yon bann krik\u00E8t v\u00E8t soti nan lafimen an, yo mache ale toupatou sou lat\u00E8. Yo te ba yo menm pouvwa ak esk\u00F2pyon.",
    "Yo te di yo pou yo pa t\u0027 f\u00E8 mal\u00E8 sou okenn z\u00E8b, ni sou okenn piebwa ni sou okenn l\u00F2t plant. Se sou moun s\u00E8lman pou yo te f\u00E8 mal\u00E8. Epi se pa sou tout moun non, s\u00E8lman sou moun ki pa t\u0027 pote mak letanp Bondye a sou fwon yo.",
    "Krik\u00E8t yo pa t\u0027 gen dwa touye moun sa yo. Men, pandan senk mwa yo te gen dwa f\u00E8 yo soufri. Krik\u00E8t yo f\u00E8 moun yo soufri tankou si se esk\u00F2pyon ki te m\u00F2de yo.",
    "Pandan senk mwa sa yo, moun va chache lanm\u00F2, men yo p\u0027ap jwenn lanm\u00F2. Y\u0027a anvi mouri, men lanm\u00F2 va pase lwen yo.",
    "Krik\u00E8t yo te sanble ak chwal ki pare pou al nan batay. Sou t\u00E8t yo chak te gen yon bagay ki sanble ak yon kouw\u00F2n l\u00F2. Figi yo menm te tankou figi moun.",
    "Yo te gen cheve sou t\u00E8t yo tankou cheve fi. Dan yo menm te tankou dan lyon.",
    "Sou lestonmak yo, yo te gen yon plak an f\u00E8 pou pwoteje yo. L\u00E8 yo bat z\u00E8l yo, yo f\u00E8 bri tankou yon bann kabw\u00E8t chwal ki pral nan batay.",
    "Yo gen menm ke ak esk\u00F2pyon, ak yon pikan nan pwent ke a. Se av\u00E8k ke yo yo te gen pouvwa f\u00E8 moun mechanste pandan senk mwa.",
    "Yo te gen yon wa alat\u00E8t yo. Se zanj gwo twou san fon an. Nan lang ebre yo rele l\u0027: Abadon. Nan lang gr\u00E8k yo rele l\u0027: Apolyon, ki vle di: moun k\u0027ap krase brize a.",
    "Premie mal\u00E8 a te pase. Te gen de (2) l\u00F2t mal\u00E8 ank\u00F2 ki te gen pou vini apre sa.",
    "L\u00E8 sa a, sizi\u00E8m zanj lan k\u00F2nen klewon l\u0027 lan. Mwen tande yon vwa ki t\u0027ap soti nan kat kwen lot\u00E8l an l\u00F2 ki te devan Bondye a.",
    "Vwa a pale ak sizi\u00E8m zanj ki te kenbe klewon an. Li di li konsa: Lage kat zanj ki mare nan chenn b\u00F2 gwo larivy\u00E8 Lefrat la.",
    "Yo lage kat zanj yo. Yo te pare yo pou sa menm, pou l\u00E8 sa a, pou jou sa a, nan mwa sa a, nan lanne sa a, pou yo te ka touye yon moun sou chak twa moun ki sou lat\u00E8.",
    "Yo di m\u0027 kantite s\u00F2lda sou chwal ki te genyen: Te gen desan milyon (200.000.000).",
    "Men ki jan mwen te w\u00E8 chwal yo ak kavalie yo nan vizyon an: Kavalie yo te gen yon kalite chemiz an f\u00E8 pou pwoteje lestonmak yo. Chemiz yo te wouj kou dife, ble kou digo, j\u00F2n kou safran. T\u00E8t chwal yo menm te tankou t\u00E8t lyon. Dife ansanm ak lafimen epi souf t\u0027ap soti nan bouch yo.",
    "Twa bagay sa yo ki t\u0027ap soti nan bouch chwal yo, se te twa kalamite ki te touye yon moun sou chak twa moun sou lat\u00E8.",
    "Paske se nan bouch yo chwal yo te gen tout pouvwa sa a ansanm ak nan ke yo. Baton ke yo menm te sanble ak s\u00E8pan: yo te gen yon t\u00E8t pou yo te f\u00E8 moun mechanste.",
    "Malgre sa, r\u00E8s moun sou lat\u00E8 yo, sa ki pa t\u0027 mouri anba kalamite sa yo, pa t\u0027 sispann adore Satan ak zid\u00F2l f\u00E8t an l\u00F2, an ajan, an bwonz, an w\u00F2ch oswa an bwa, zid\u00F2l ki pa ka w\u00E8, ki pa ka tande, ki pa ka mache.",
    "Wi, atousa, moun sa yo pa t\u0027 chanje jan yo t\u0027ap viv la, yo pa t\u0027 sispann touye moun, f\u00E8 maji, lage k\u00F2 yo nan imoralite ak v\u00F2l\u00F2 zaf\u00E8 moun."
  ],
  [
    "Apre sa, mwen w\u00E8 yon l\u00F2t zanj ki te gwon\u00E8g anpil desann soti nan si\u00E8l la. Li te vlope nan yon gwo nwaj ak yon lakansi\u00E8l kouwonnen tout t\u00E8t li. Figi l\u0027 te tankou sol\u00E8y la. De janm li yo te tankou de gwo flanm dife.",
    "Li te kenbe yon ti liv louvri nan men li. Li mete pie dwat li sou lanm\u00E8, pie g\u00F2ch li sou t\u00E8 f\u00E8m.",
    "Li pran rele byen f\u00F2 tankou yon lyon k\u0027ap gwonde. L\u00E8 li fin rele, s\u00E8t loraj yo pran gwonde reponn li.",
    "Fini yo fin pale, mwen tapral ekri sa yo te di a, l\u00E8 m\u0027 tande yon vwa nan si\u00E8l la ki di m\u0027 konsa: Sa s\u00E8t loraj yo sot di a, se yon sekr\u00E8 pou ou kenbe. Pa ekri li.",
    "Apre sa, zanj mwen te w\u00E8 kanpe sou lanm\u00E8 ak sou t\u00E8 f\u00E8m lan leve men dwat li nan si\u00E8l.",
    "Li f\u00E8 s\u00E8man sou non Bondye k\u0027ap viv pou tout tan an, Bondye ki f\u00E8 si\u00E8l la ak tou sa ki ladan l\u0027, t\u00E8 a ak tou sa ki ladan li, ansanm ak lanm\u00E8 a ak tou sa ki ladan li. Zanj lan di: Yo p\u0027ap bay d\u00E8le ank\u00F2.",
    "Men l\u00E8 seti\u00E8m zanj lan va pran k\u00F2nen klewon l\u0027 lan, Bondye pral f\u00E8 sa li gen pou l\u0027 f\u00E8 dapre plan travay li te kenbe sere nan t\u00E8t li a, jan l\u0027 te f\u00E8 pwof\u00E8t ki t\u0027ap s\u00E8vi l\u0027 yo konn sa.",
    "Apre sa, vwa mwen te tande sot nan si\u00E8l la pran pale av\u00E8 m\u0027 ank\u00F2. Li di mwen konsa: Ale pran ti liv ki louvri nan men zanj ki kanpe sou lanm\u00E8 ak sou t\u00E8 f\u00E8m lan.",
    "Mwen pwoche b\u00F2 kote zanj lan. Mwen mande l\u0027 pou l\u0027 ban m\u0027 ti liv la. Li di mwen konsa. Men li, pran l\u0027, manje li. L\u0027ap gen yon gou anm\u00E8 nan lestonmak ou. Men, nan bouch ou l\u0027ap dous tankou siwo my\u00E8l.",
    "Mwen pran ti liv la nan men li. Mwen manje l\u0027, li te dous tankou siwo my\u00E8l nan bouch mwen. Men, l\u00E8 m\u0027 vale l\u0027, li te anm\u00E8 kou fi\u00E8l nan lestonmak mwen.",
    "Apre sa, yo di mwen: Se pou ou f\u00E8 konnen mesaj Bondye a ank\u00F2, mesaj ki pale sou anpil p\u00E8p, anpil nasyon, anpil lang ak anpil wa."
  ],
  [
    "Apre sa, yo ban m\u0027 yon baton wozo ki s\u00E8vi pou pran mezi. Yo di mwen konsa: Leve. Ale pran mezi kay Bondye a ansanm ak lot\u00E8l la. Konte konbe moun k\u0027ap adore nan tanp lan.",
    "Men, pa okipe gwo lakou ki d\u00E8y\u00E8 tanp lan, pa mezire li. Paske se pou etranje yo li ye, yo menm ki gen pou foule lavil Bondye a anba pie yo pandan karannde mwa.",
    "M\u0027ap voye de temwen m\u0027 yo ak rad sak sou yo, pou yo f\u00E8 konnen mesaj Bondye a pandan mil desanswasant (1.260) jou.",
    "De temwen yo se de pie oliv ak de lanp ki kanpe la devan M\u00E8t tout lat\u00E8 a.",
    "Si yon moun chache f\u00E8 yo mal, dife ap soti nan bouch yo, l\u0027ap detwi tout l\u00E8nmi yo. Se konsa moun k\u0027ap chache f\u00E8 yo mal gen pou mouri.",
    "Yo gen pouvwa f\u00E8men si\u00E8l la pou okenn lapli pa tonbe l\u00E8 y\u0027ap f\u00E8 konnen mesaj Bondye a. Yo gen pouvwa tou pou yo f\u00E8 dlo tounen san. Yo gen pouvwa pou yo f\u00E8 tout kalite kalamite tonbe sou lat\u00E8, kantite fwa y\u0027a vle li.",
    "L\u00E8 y\u0027a fin di sa yo gen pou di a, b\u00E8t ki soti nan gwo twou san fon an va mare batay ak yo. La kraze yo, la touye yo.",
    "Kadav yo va rete nan mitan lari gwo lavil la, kote yo te kloure Sey\u00E8 a sou kwa a. L\u00E8 sa a, y\u0027a chanje non lavil la. Y\u0027a rele l\u0027 Sod\u00F2m osinon Lejip.",
    "Moun tout kalite ras ki soti nan tout peyi ak nan tout nasyon ki pale tout lang, va rete la ap gade kadav yo pandan twa jou ak yon demi (1/2) jounen. Yo p\u0027ap kite moun antere yo.",
    "Tout moun ki rete sou lat\u00E8 pral kontan l\u00E8 y\u0027a tande de mesie yo mouri. Y\u0027a f\u00E8 f\u00E8t, y\u0027a voye kado yonn bay l\u00F2t, paske se pa ti toumante de pwof\u00E8t sa yo pa t\u0027 toumante moun ki rete sou lat\u00E8.",
    "Nan mitan katriy\u00E8m jou a, Bondye te soufle sou yo pou l\u0027 ba yo lavi. Souf Bondye a antre nan yo: yo leve vivan ank\u00F2. Tout moun ki te w\u00E8 yo te p\u00E8 anpil.",
    "L\u00E8 sa a, de pwof\u00E8t yo tande yon vwa soti nan si\u00E8l la ki t\u0027ap pale byen f\u00F2 ak yo, li t\u0027ap di yo: Moute b\u00F2 isit. Yo moute nan si\u00E8l la sou yon nwaj devan tout l\u00E8nmi ki t\u0027ap gade yo.",
    "Menm l\u00E8 a, yon gwo tranblemannt\u00E8 f\u00E8t. Yon kay sou chak dis kay nan lavil la tonbe kraze. S\u00E8tmil (7.000) moun mouri nan tranblemannt\u00E8 sa a. L\u00F2t moun yo menm te p\u00E8 anpil, yo t\u0027ap f\u00E8 lwanj Bondye ki nan si\u00E8l la.",
    "Konsa, dezy\u00E8m mal\u00E8 a te pase! Men, atansyon, twazi\u00E8m lan pral vini tal\u00E8 konsa.",
    "Apre sa, seti\u00E8m zanj lan k\u00F2nen klewon l\u0027 lan. Mwen tande vwa yon bann moun ki t\u0027ap pale byen f\u00F2 nan si\u00E8l la. Yo t\u0027ap di: Pouvwa pou gouv\u00E8nen sou lat\u00E8 a, koulye a se nan men M\u00E8t nou an ak nan men Kris li a sa ye. L\u0027ap gouv\u00E8nen pou tout tan.",
    "Vennkat granmoun yo ki te chita sou f\u00F2t\u00E8y yo devan Bondye tonbe at\u00E8, fwon yo touche t\u00E8, yo adore Bondye.",
    "Yo t\u0027ap di: O M\u00E8t, Bondye ki gen tout pouvwa, ou menm ki la epi ki te toujou la, n\u0027ap di ou m\u00E8si d\u00E8ske ou s\u00E8vi ak gwo pouvwa ou la, pou ou pran gouv\u00E8nman an nan men ou.",
    "Nasyon yo te move anpil, paske l\u00E8 a rive, ou pral f\u00E8 w\u00E8 k\u00F2l\u00E8 ou. Tout moun mouri yo pral pase anba jijman. L\u00E8 a rive, ou pral bay pwof\u00E8t yo, s\u00E8vit\u00E8 ou yo, rekonpans yo, ansanm ak tout moun ki pou ou yo epi ki gen krentif pou ou, piti kou gran. Wi, l\u00E8 a rive pou ou detwi moun k\u0027ap detwi lat\u00E8 a!",
    "L\u00E8 sa a, p\u00F2t tanp Bondye nan si\u00E8l la louvri byen gran. Yo te ka w\u00E8 bwat ki te gen kontra Bondye a anndan tanp lan. Z\u00E8kl\u00E8 pran klere, kout loraj pran gwonde, moun tande tout kalite bri. T\u00E8 a tranble, lagr\u00E8l t\u0027ap tonbe an kantite."
  ],
  [
    "Yon gwo siy par\u00E8t nan si\u00E8l la: se te yon fanm ki te vlope nan sol\u00E8y la tankou nan yon rad. Lalin lan te anba pie li. Li te gen douz zetwal kouwonnen t\u00E8t li.",
    "Li te pr\u00E8t pou l\u0027 te akouche: soufrans ak doul\u00E8 tranche t\u0027ap f\u00E8 l\u0027 rele.",
    "Yon l\u00F2t siy te par\u00E8t nan si\u00E8l la tou: se te yon gwo dragon wouj. Li te gen s\u00E8t t\u00E8t ak dis k\u00F2n, ak yon kouw\u00F2n sou chak t\u00E8t li yo.",
    "Sou chak twa zetwal ki nan si\u00E8l la, li pran yonn li rache l\u0027 ak ke l\u0027, li voye l\u0027 jete sou lat\u00E8. Li te kanpe la devan fanm ki tapral akouche a, pou l\u0027 te ka devore ti pitit la kou l\u0027 f\u00E8t.",
    "Fanm lan f\u00E8 yon ti pitit gason ki gen pou gouv\u00E8nen tout nasyon yo ak yon baton f\u00E8. Men, yo pran ti pitit la, yo mennen l\u0027 b\u00F2 kot Bondye, b\u00F2 kot f\u00F2t\u00E8y la.",
    "Fanm lan menm kouri ale nan dez\u00E8 a, kote Bondye te pare yon plas pou yo te ba l\u0027 manje pandan mildesanswasant (1.260) jou.",
    "L\u00E8 sa a, yon s\u00E8l batay pete nan si\u00E8l la: Mich\u00E8l ak zanj li yo pran goumen ak dragon an. Dragon an menm te gen zanj pa l\u0027 yo av\u00E8 l\u0027 pou goumen ak Mich\u00E8l.",
    "Men, dragon an p\u00E8di batay la, yo pa ba l\u0027 dwa rete nan si\u00E8l la ank\u00F2, ni li menm, ni zanj li yo.",
    "Yo jete gwo dragon an dey\u00F2. Se li menm, s\u00E8pan ki la depi lontan an, li menm yo rele diab la osinon Satan, k\u0027ap plede twonpe tout moun. Yo voye l\u0027 jete sou lat\u00E8 ansanm ak tout zanj li yo.",
    "Apre sa, mwen tande yon gwo vwa nan si\u00E8l la ki t\u0027ap di: Koulye a, Bondye pral vin delivre nou. Koulye a Bondye f\u00E8 w\u00E8 li gen pouvwa, se li ki s\u00E8l M\u00E8t! Koulye a, Kris li a f\u00E8 w\u00E8 otorite li. Paske, moun ki t\u0027ap plede akize fr\u00E8 nou yo, moun ki te kanpe la devan Bondye, lajounen kou lannwit, ap pote plent pou yo a, yo mete l\u0027 dey\u00F2 nan si\u00E8l la.",
    "Fr\u00E8 nou yo goumen ak li jouk yo gen batay la, gremesi san ti Mouton an ki te koule ak verite yo t\u0027ap pibliye a: yo pa t\u0027 renmen lavi yo jouk pou yo ta p\u00E8 lanm\u00F2.",
    "Se pout\u00E8t sa, f\u00E8 k\u00E8 n\u0027 kontan, nou menm si\u00E8l ak tout moun ki rete nan si\u00E8l la. Men, mal\u00E8 pou lat\u00E8 ak lanm\u00E8, paske Satan desann sou nou. Li move anpil, paske li konnen pa rete l\u0027 anpil tan ank\u00F2.",
    "L\u00E8 dragon an w\u00E8 se tout bon yo te jete l\u0027 sou lat\u00E8, li pran kouri d\u00E8y\u00E8 fanm ki te f\u00E8 pitit gason an.",
    "Men, yo bay fanm lan de gwo z\u00E8l malfini pou l\u0027 te ka vole ale nan plas li nan dez\u00E8 a, byen lwen s\u00E8pan an. Se la yo ba l\u0027 manje pandan twazan sis mwa.",
    "L\u00E8 sa a, s\u00E8pan an louvri bouch li, li konmanse vonmi dlo. Dlo a f\u00E8 yon gwo larivy\u00E8 ki kouri d\u00E8y\u00E8 fanm lan pou pote l\u0027 ale.",
    "Men, lat\u00E8 vin bay fanm lan konkou, li louvri bouch li, li vale tout dlo ki t\u0027ap soti nan bouch dragon an.",
    "(17-18) Se pa ti move dragon an te move sou fanm lan. li al goumen av\u00E8k l\u00F2t pitit fanm lan, sa vle di ak tout moun k\u0027ap obeyi k\u00F2mandman Bondye yo, k\u0027ap kenbe f\u00E8m nan verite Jezi te f\u00E8 nou konnen an. Apre sa, dragon an kanpe b\u00F2 lanm\u00E8 a."
  ],
  [
    "Apre sa, mwen w\u00E8 yon b\u00E8t ki t\u0027ap soti nan lanm\u00E8 a, li te gen dis k\u00F2n ak s\u00E8t t\u00E8t. Li te gen yon kouw\u00F2n sou chak k\u00F2n. Li te gen make sou chak t\u00E8t li yo yon non ki te yon gwo jouman pou Bondye.",
    "B\u00E8t mwen te w\u00E8 a te sanble ak yon gwo chat tou j\u00F2n ak tach nwa sou tout k\u00F2 li. pa t\u0027 li yo te plat tankou pa t\u0027 yon lous, bouch li te tankou bouch lyon. Dragon an ba li pouvwa li, li ba li plas ch\u00E8f li te genyen an ansanm ak gwo pouvwa li t\u0027ap egz\u00E8se a.",
    "Yonn nan s\u00E8t t\u00E8t yo te resevwa yon blese ki te manke touye li. Men, blese a te geri. Tout moun te sezi w\u00E8 sa, yo pran swiv b\u00E8t la.",
    "Tout moun pran adore dragon an paske li te bay b\u00E8t la pouvwa li. Yo adore b\u00E8t la tou, yo t\u0027ap di: Kil\u00E8s ki tankou b\u00E8t la? Kil\u00E8s ki ka goumen av\u00E8 li?",
    "B\u00E8t la te resevwa pouvwa pou l\u0027 te di tout kalite paw\u00F2l awogan pou joure Bondye. Yo ba l\u0027 pouvwa f\u00E8 sa l\u0027 vle pandan karannde mwa.",
    "B\u00E8t la pran pale Bondye mal, li pase non Bondye nan betiz ansanm ak kote Bondye rete a, ak tout moun ki rete nan si\u00E8l la.",
    "Yo ba l\u0027 pouvwa pou l\u0027 f\u00E8 lag\u00E8 ak tout moun k\u0027ap s\u00E8vi Bondye yo, jouk pou l\u0027 te genyen batay la. Yo ba l\u0027 pouvwa sou moun tout ras, tout peyi, tout lang ak tout nasyon.",
    "Tout moun sou lat\u00E8 pral adore l\u0027, sa vle di tout moun ki pa t\u0027 gen non yo ekri nan liv ki gen non moun ki gen lavi a depi l\u00E8 Bondye t\u0027ap kreye tout bagay la, liv ki pou ti Mouton yo te touye a.",
    "Koute byen wi, si nou gen z\u00F2r\u00E8y pou tande!",
    "Moun ki la pou al nan prizon pral nan prizon. Moun ki la pou mouri anba kout nepe pral mouri anba kout nepe. Se pout\u00E8t sa, se pou moun Bondye yo gen anpil pasians ak konfians nan Bondye.",
    "Apre sa, mwen w\u00E8 yon l\u00F2t b\u00E8t ki soti anba t\u00E8 a. Li te gen de k\u00F2n tankou k\u00F2n mouton, li t\u0027ap pale tankou yon dragon.",
    "Li pran tout pouvwa premie b\u00E8t la pou l\u0027 te k\u00F2mande devan je li. Li f\u00F2se lat\u00E8 ak tout moun ki sou lat\u00E8 pou yo adore premie b\u00E8t ki te blese am\u00F2 men ki te geri a.",
    "Dezy\u00E8m b\u00E8t la t\u0027ap f\u00E8 anpil gwo mirak, li f\u00E8 dife soti nan si\u00E8l la desann sou lat\u00E8 devan tout moun.",
    "Moun ki rete sou lat\u00E8 yo te p\u00E8di t\u00E8t yo l\u00E8 yo w\u00E8 mirak yo te ba l\u0027 dwa f\u00E8 devan je premie b\u00E8t la. Li mande yo pou yo f\u00E8 yon estati b\u00E8t ki te blese am\u00F2 ak kout nepe a men ki te byen vivan an.",
    "Dezy\u00E8m b\u00E8t la resevwa pouvwa pou l\u0027 te f\u00E8 estati premie b\u00E8t la tounen vivan. Konsa, estati a ka pale, li ka touye moun ki pa adore li.",
    "B\u00E8t la te egzije pou tout moun, piti kou gran, rich kou p\u00F2v, esklav kou lib, pou yo te resevwa yon mak sou men dwat yo osinon sou fwon yo.",
    "Pesonn pa t\u0027 kapab ni achte ni vann anyen si li pa t\u0027 gen mak sa a, sa vle di si l\u0027 pa t\u0027 gen non b\u00E8t la osinon nimewo ki koresponn ak non l\u0027 lan.",
    "Bagay sa a mande anpil bon konprann. Moun ki gen konprann ka resoud pwobl\u00E8m nimewo b\u00E8t la. Nimewo sa a se non yon moun li ye. Men nimewo a: sisanswasannsis (666)."
  ],
  [
    "Apre sa mwen gade, mwen w\u00E8 ti Mouton an kanpe sou m\u00F2n Siyon an. Li te gen sankarannkatmil (144.000) moun av\u00E8k li. Yo tout te gen non l\u0027 ansanm ak non Papa a ekri sou fwon yo.",
    "Mwen tande yon vwa ki soti nan si\u00E8l la: se te tankou bri yon gwo dlo k\u0027ap tonbe nan yon kaskad, ou ank\u00F2 yon gwo kout loraj. Vwa mwen tande a te tankou yon mizik l\u00E8 anpil moun ap jwe gita.",
    "Tout sankarannkatmil moun yo te kanpe la devan f\u00F2t\u00E8y la, devan kat b\u00E8t vivan yo ansanm ak granmoun yo. Yo t\u0027ap chante yon kantik tou n\u00E8f. Pesonn pa t\u0027 kapab aprann chante sa a, apa sankarannkatmil (144.000) moun sa yo ki te delivre pami moun ki sou lat\u00E8.",
    "Moun sa yo, se moun ki pa t\u0027 f\u00E8 sa ki mal ak fanm, yo te rete nan kondisyon pou f\u00E8 s\u00E8vis Bondye. Y\u0027ap mache d\u00E8y\u00E8 ti Mouton an kote l\u0027 pase. Nan tout moun ki sou lat\u00E8 a se yo ki te delivre. Yo se premie moun yo te ofri bay Bondye ansanm ak ti Mouton an.",
    "Manti pa t\u0027 janm soti nan bouch yo, yo san repw\u00F2ch.",
    "L\u00E8 sa a, mwen w\u00E8 yon l\u00F2t zanj ki t\u0027ap vole byen wo nan si\u00E8l la. Li te gen yon bon nouv\u00E8l pou l\u0027 te bay tout moun ki rete sou lat\u00E8, bon nouv\u00E8l ki la pou tout tan an pou moun tout nasyon, tout ras, tout lang, tout peyi.",
    "Li t\u0027ap pale byen f\u00F2, li t\u0027ap di: Gen krentif pou Bondye, f\u00E8 lwanj li! Paske l\u00E8 a rive, l\u0027ap vin jije l\u00E8z\u00F2m. Adore moun ki f\u00E8 si\u00E8l la, t\u00E8 a, lanm\u00E8 a ak tout sous dlo yo.",
    "Yon dezy\u00E8m zanj t\u0027ap swiv premie a, li t\u0027ap di: Li tonbe! Gwo lavil Babil\u00F2n lan tonbe! Li te f\u00E8 moun tout nasyon yo bw\u00E8 nan diven l\u0027 lan ki f\u00F2 anpil, li f\u00E8 yo bw\u00E8 diven gwo imoralite li a.",
    "Yon twazi\u00E8m zanj t\u0027ap swiv de premie yo. Li t\u0027ap pale byen f\u00F2, li t\u0027ap di: Moun ki adore b\u00E8t la ansanm ak estati li a, moun ki resevwa mak b\u00E8t la sou fwon yo osinon sou men yo,",
    "moun sa yo va bw\u00E8 diven Bondye a tou, diven k\u00F2l\u00E8 Bondye a, diven san melanj Bondye vide nan gode k\u00F2l\u00E8 li a. Tout moun sa yo pral soufri nan dife ak souf devan zanj Bondye yo ak ti Mouton an.",
    "Lafimen dife k\u0027ap f\u00E8 yo soufri a ap moute tout tan san rete. Moun ki adore b\u00E8t la ak estati li a, ansanm ak tout moun ki resevwa mak non li a, yo yonn p\u0027ap gen repo lajounen kou lannwit.",
    "Se pout\u00E8t sa, se pou p\u00E8p Bondye a, moun k\u0027ap obeyi k\u00F2mandman Bondye yo, moun k\u0027ap kenbe konfians yo f\u00E8m nan Jezi a gen anpil pasians.",
    "Apre sa mwen tande yon vwa nan si\u00E8l la ki di mwen: Men, ekri sa: benediksyon pou tout moun ki depi koulye a mouri nan s\u00E8vis Sey\u00E8 a. Lespri Bondye a reponn, li di: Wi, benediksyon pou yo. Yo pral poze k\u00F2 yo apre yo fin travay di. Travay yo f\u00E8 a pral mache ak yo.",
    "Apre sa, mwen gade ank\u00F2, mwen w\u00E8 yon nwaj tou blan. Yon moun ki sanble ak yon gason te chita anwo nwaj la. Li te gen yon kouw\u00F2n l\u00F2 sou t\u00E8t li ak yon kouto digo byen file nan men li.",
    "Yon l\u00F2t zanj soti nan tanp lan, li pran pale ak moun ki te chita sou t\u00E8t nwaj la. Li di l\u0027 byen f\u00F2: Pran kouto digo ou la, s\u00E8vi av\u00E8 l\u0027 pou ranmase rek\u00F2t la. Paske, sezon rek\u00F2t la rive. Lat\u00E8 pare pou rek\u00F2t la.",
    "L\u00E8 sa a, moun ki te chita anwo nwaj la pase kouto digo l\u0027 la sou lat\u00E8. Menm l\u00E8 a, tout rek\u00F2t la f\u00E8t sou lat\u00E8.",
    "Yon l\u00F2t zanj soti nan tanp ki nan si\u00E8l la. Li menm tou li te gen yon kouto digo byen file nan men l\u0027.",
    "Yon l\u00F2t zanj ank\u00F2 soti b\u00F2 lot\u00E8l la, li menm li te gen pouvwa sou dife. Li pale ak zanj ki te gen kouto digo file a, li di l\u0027 byen f\u00F2: Pran kouto digo ou la, s\u00E8vi av\u00E8 l\u0027 pou koupe tout grap rezen ki sou t\u00E8 a, paske rezen yo mi.",
    "L\u00E8 sa a, zanj lan pase kouto digo l\u0027 la sou lat\u00E8, li koupe tout grap rezen ki sou lat\u00E8 a, li jete yo nan moulen rezen an kote k\u00F2l\u00E8 Bondye a ap kraze yo.",
    "Yo kraze tout rezen yo nan moulen andey\u00F2 lavil la. San t\u0027ap koule soti nan moulen an tankou dlo larivy\u00E8, li kouvri yon distans twasan (300) kilom\u00E8t konsa, li moute, li rive wot\u00E8 bouch chwal yo."
  ],
  [
    "Apre sa, mwen w\u00E8 yon l\u00F2t siy nan si\u00E8l la, yon gwo siy ki pou f\u00E8 moun sezi: s\u00E8t zanj ki te kenbe s\u00E8t kalamite. Se te s\u00E8t d\u00E8nye kalamite yo. Apre yo, Bondye ap sispann f\u00E8 k\u00F2l\u00E8.",
    "Apre sa, mwen w\u00E8 yon bagay ki te tankou yon lanm\u00E8 f\u00E8t an kristal mele ak dife. Mwen w\u00E8 tou moun ki te genyen nan batay yo t\u0027ap mennen kont b\u00E8t la, kont estati l\u0027 la, kont moun ki gen yon nimewo ki koresponn ak non l\u0027 lan. Yo tout yo te kanpe b\u00F2 lanm\u00E8 kristal la, yo te gen nan men yo gita Bondye te ba yo a.",
    "Yo t\u0027ap chante chante Moyiz, s\u00E8vit\u00E8 Bondye a, ansanm ak chante ti Mouton an Bondye, M\u00E8t ki gen tout pouvwa, tou sa ou f\u00E8, se b\u00E8l bagay! Ou menm ki wa tout nasyon, plan travay ou yo dwat, se verite yo ye.",
    "Ki moun ki pa ta gen krentif pou ou, M\u00E8t? Ki moun ki pou ta refize f\u00E8 lwanj ou? Se ou menm s\u00E8l ki sen. Tout nasyon yo gen pou vini pou yo bese t\u00E8t yo devan ou, pou yo adore ou. Paske, yo w\u00E8 akl\u00E8 sa ou f\u00E8 se bagay ki dwat.",
    "Apre sa, mwen w\u00E8 kote ki apa pou Bondye nan tanp ki nan si\u00E8l la louvri.",
    "S\u00E8t zanj ki te kenbe s\u00E8t kalamite yo soti nan tanp la. Yo te abiye ak yon b\u00E8l twal blan byen fin ki te klere anpil. Yo te gen sentiwon an l\u00F2 mare sou lestonmak yo.",
    "Yonn nan kat b\u00E8t vivan yo bay s\u00E8t zanj yo s\u00E8t gode f\u00E8t an l\u00F2 ki te plen ak k\u00F2l\u00E8 Bondye ki vivan pou tout tan an.",
    "Lafimen ki t\u0027ap soti nan gwo limi\u00E8 prezans ak nan pouvwa Bondye a te plen tanp lan n\u00E8t. Pesonn pa t\u0027 kapab antre nan tanp lan toutotan s\u00E8t kalamite ki te nan men zanj yo pa t\u0027 ank\u00F2 pase."
  ],
  [
    "Apre sa, mwen tande yon vwa ki t\u0027ap soti nan tanp lan. Li t\u0027ap pale ak s\u00E8t zanj yo, li t\u0027ap di yo byen f\u00F2: Ale vide s\u00E8t gode k\u00F2l\u00E8 Bondye a sou lat\u00E8.",
    "Premie zanj lan pati, li vide gode pa l\u0027 la sou lat\u00E8. Menm l\u00E8 a, moun ki te gen mak b\u00E8t la sou yo, moun ki t\u0027ap adore estati l\u0027 la, yo tout te kouvri ak move malenng ki t\u0027ap f\u00E8 yo soufri anpil.",
    "Dezy\u00E8m zanj lan vide gode pa l\u0027 la sou lanm\u00E8. Dlo a tounen tankou san moun mouri. Tout b\u00E8t vivan ki te nan lanm\u00E8 a mouri.",
    "Twazi\u00E8m zanj lan vide gode pa l\u0027 la nan tout gwo larivy\u00E8 ak nan sous dlo yo, li f\u00E8 yo tounen san.",
    "Mwen tande zanj ki te gen otorite sou dlo yo di: Ou gen rezon f\u00E8 jijman sa a konsa, ou menm ki sen an, ou menm ki la, ki te toujou la.",
    "Paske moun sa yo te f\u00E8 san p\u00E8p Bondye a ak san pwof\u00E8t yo koule. Koulye a ou ba yo san pou yo bw\u00E8. Yo jwenn sa yo merite a.",
    "Apre sa, mwen tande yon vwa ki soti nan lot\u00E8l la ki t\u0027ap di: Wi, Bondye, M\u00E8t ki gen tout pouvwa a, ou jije dapre laverite san patipri.",
    "Katriy\u00E8m zanj lan vide gode pa l\u0027 la sou sol\u00E8y la. Sa te bay sol\u00E8y la pouvwa pou l\u0027 te boule moun ak dife l\u0027 la.",
    "Yon gwo chal\u00E8 t\u0027ap boule moun. Moun menm pran joure Bondye ki te gen pouvwa sou tout kalamite sa yo. Men, atousa, yo te refize sispann f\u00E8 peche pou yo te f\u00E8 lwanj Bondye.",
    "Senki\u00E8m zanj lan vide gode pa l\u0027 la sou f\u00F2t\u00E8y b\u00E8t ki te wa a. Tout peyi b\u00E8t la tonbe nan f\u00E8nwa. Moun t\u0027ap m\u00F2de lang yo t\u00E8lman yo t\u0027ap soufri.",
    "Yo t\u0027ap joure Bondye nan si\u00E8l la pout\u00E8t doul\u00E8 ak malenng yo t\u0027ap soufri yo. Men, yo pa t\u0027 sispann f\u00E8 mal yo t\u0027ap f\u00E8 a.",
    "Sizi\u00E8m zanj lan vide gode pa l\u0027 la nan gwo larivy\u00E8 Lefrat la. Rivi\u00E8 a cheche pou l\u0027 te ka kite wa ki soti b\u00F2 kote sol\u00E8y leve yo pase.",
    "Apre sa, mwen w\u00E8 twa move lespri ki t\u0027ap soti yonn nan bouch dragon an, yonn nan bouch b\u00E8t la, yonn nan bouch fo pwof\u00E8t la. Yo te tankou krapo.",
    "Se te twa move lespri ki t\u0027ap f\u00E8 gwo mirak. Yo pral sanble deni\u00E8 wa ki sou lat\u00E8 pou batay ki pral f\u00E8t nan gwo jou Bondye ki gen tout pouvwa a.",
    "Koute, m\u0027ap vini tankou yon v\u00F2l\u00E8. Benediksyon pou moun ki pa kite d\u00F2mi pran yo, ki kenbe tout rad yo sou yo pou yo pa mache toutouni, pou yo pa wont moun w\u00E8 yo konsa!",
    "Lespri yo sanble tout wa yo yon kote yo rele nan lang ebre a: Amagedon.",
    "Seti\u00E8m zanj lan vide gode pa l\u0027 la nan l\u00E8 a. Yon gwo vwa pran pale nan tanp lan. Li t\u0027ap soti b\u00F2 f\u00F2t\u00E8y la, li t\u0027ap di: Bon! Tout bagay fini koulye a!",
    "L\u00E8 sa a z\u00E8kl\u00E8 pran f\u00E8 yan, loraj t\u0027ap gwonde nan si\u00E8l la, ansanm ak yon bann l\u00F2t bri ank\u00F2. T\u00E8 a menm pran tranble byen f\u00F2. Se pa t\u0027 yon ti tranblemannt\u00E8. Depi gen moun sou lat\u00E8, yo pa t\u0027 janm w\u00E8 t\u00E8 a tranble konsa.",
    "Gwo lavil la f\u00E8 twa moso. Lavil nan tout l\u00F2t peyi yo tonbe kraze. Bondye te chonje gwo lavil Babil\u00F2n lan, li f\u00E8 l\u0027 bw\u00E8 diven ki nan gode l\u0027 la, diven gwo k\u00F2l\u00E8 l\u0027 la.",
    "Tout zile yo dispar\u00E8t, pa t\u0027 gen m\u00F2n sou lat\u00E8 ank\u00F2.",
    "De gwo grenn lagr\u00E8l ki pese san (100) liv konsa soti nan si\u00E8l la tonbe sou moun. Moun menm t\u0027ap joure Bondye pout\u00E8t kalamite lagr\u00E8l la, paske se te yon kalamite ki te terib anpil."
  ],
  [
    "L\u00E8 sa a, yonn nan s\u00E8t zanj ki te kenbe s\u00E8t gode yo vin di mwen: Vini non. Mwen pral f\u00E8 ou w\u00E8 ki jan yo pral peni gwo jenn\u00E8s la, gwo lavil ki bati nan mitan gwo dlo yo.",
    "Wa lat\u00E8 yo lage k\u00F2 yo nan dez\u00F2d av\u00E8 l\u0027: Tout moun ki rete sou lat\u00E8 te sou ak diven mov\u00E8z vi li a.",
    "Nan vizyon an, mwen w\u00E8 zanj lan pote m\u0027 ale nan yon dez\u00E8. La, mwen w\u00E8 yon fanm ki te chita sou yon b\u00E8t tou wouj. B\u00E8t la te gen s\u00E8t t\u00E8t ak dis k\u00F2n. Tout k\u00F2 l\u0027 te kouvri ak mo ki te jouman pou Bondye.",
    "Fanm lan te gen yon rad swa m\u00F2v ak wouj san sou li. Li te chaje ak bijou f\u00E8t an l\u00F2, ak pi\u00E8 tout koul\u00E8 ansanm ak b\u00E8l grenn p\u00E8l. Li te kenbe nan men l\u0027 yon gode f\u00E8t an l\u00F2 ki te plen ak madichon ansanm ak vie bagay sal lavi jenn\u00E8s li a.",
    "Te gen yon non ekri sou fwon li ki te gen yon sans kache: Gwo Babil\u00F2n, manman jenn\u00E8s yo ansanm ak tout bagay sal k\u0027ap f\u00E8t sou lat\u00E8.",
    "Mwen w\u00E8 fanm lan te sou t\u00E8lman li te bw\u00E8 san moun k\u0027ap s\u00E8vi Bondye yo ak san tout moun yo te touye paske yo te pran pozisyon pou Jezi. L\u00E8 m\u0027 w\u00E8 l\u0027, mwen te sezi anpil.",
    "Men, zanj lan di mwen: Poukisa ou sezi konsa? Mwen pral ba ou yon sekr\u00E8, mwen pral f\u00E8 ou konnen ki sans pou ou bay fanm lan ansanm ak b\u00E8t k\u0027ap p\u00F2te l\u0027 la, b\u00E8t ki gen s\u00E8t t\u00E8t ak dis k\u00F2n lan.",
    "B\u00E8t ou w\u00E8 a te vivan yon l\u00E8. Koulye a li pa vivan ank\u00F2. Li gen pou l\u0027 moute soti nan gwo twou san fon an, apre sa pou li al mouri n\u00E8t. Moun ki rete sou lat\u00E8 ki pa t\u0027 gen non yo ekri depi l\u00E8 Bondye t\u0027ap kreye tout bagay nan liv ki gen non moun ki gen lavi a, yo pral sezi anpil l\u00E8 y\u0027a w\u00E8 b\u00E8t la. Paske li te vivan nan tan lontan, koulye a li pa la, men li gen pou l\u0027 par\u00E8t ank\u00F2.",
    "Se koulye a pou moun f\u00E8 w\u00E8 yo gen lespri ak bon konprann. S\u00E8t t\u00E8t yo, se s\u00E8t ti m\u00F2n kote fanm lan chita a. Se s\u00E8t wa tou yo ye.",
    "Senk ladan yo gen tan tonbe, yonn ap gouv\u00E8nen koulye a, d\u00E8nye a poko vini. L\u00E8 la vini, li p\u0027ap la pou lontan.",
    "B\u00E8t la menm ki te vivan nan tan lontan men ki pa la koulye a, se yon witi\u00E8m wa. Li f\u00E8 yonn ak s\u00E8t premie yo, li pral fin p\u00E8di t\u00E8t li n\u00E8t.",
    "Dis k\u00F2n ou w\u00E8 yo, se dis l\u00F2t wa ki poko konmanse gouv\u00E8nen. Men, y\u0027ap resevwa pouvwa pou yo gouv\u00E8nen tankou wa pandan yon ti tan ansanm ak b\u00E8t la.",
    "Yo toul\u00E8dis gen menm lide nan t\u00E8t yo, y\u0027ap renm\u00E8t pouvwa yo ak otorite yo bay b\u00E8t la.",
    "Y\u0027a goumen kont ti Mouton an. Men, ti Mouton an va kraze yo, paske li Ch\u00E8f tout ch\u00E8f, li Wa tout wa. Li va kraze yo av\u00E8k moun pa l\u0027 yo, moun Bondye te rele, moun li te chwazi, moun ki kenbe f\u00E8m ak li.",
    "Zanj lan di m\u0027 ank\u00F2: Ou te w\u00E8 jenn\u00E8s la chita nan mitan anpil gwo dlo. Dlo sa yo se p\u00E8p, se foul moun, yon bann nasyon ki pale tout lang.",
    "Dis k\u00F2n ou te w\u00E8 ansanm ak b\u00E8t la, yo pral rayi fanm mov\u00E8z vi a: y\u0027a pran tou sa l\u0027 genyen, y\u0027a kite l\u0027 toutouni, y\u0027a manje viann li, y\u0027a boule l\u0027 nan dife.",
    "Bondye mete nan k\u00E8 yo lide pou yo f\u00E8 sa li menm li vle, pou yo tout tonbe dak\u00F2 f\u00E8 menm bagay, pou yo renm\u00E8t pouvwa yo k\u00F2m wa nan men b\u00E8t la, jouk tan paw\u00F2l Bondye yo va rive vre.",
    "Pou fini, fanm ou te w\u00E8 a, s\u00E8 gwo lavil k\u0027ap donminen sou tout wa ki sou lat\u00E8 yo."
  ],
  [
    "Apre sa, mwen w\u00E8 yon l\u00F2t zanj desann soti nan si\u00E8l la. Li te gen gwo pouvwa nan men li. Li te klere byen b\u00E8l, li klere tout lat\u00E8.",
    "Li t\u0027ap pale byen f\u00F2, li t\u0027ap di konsa: Li tonbe! Gwo lavil Babil\u00F2n lan tonbe! Koulye a, se la denmon rete. Se la tout kalite move lespri al kache k\u00F2 yo. Se la tout kalite vie zwazo ki pa bon pou moun k\u0027ap s\u00E8vi Bondye, zwazo moun f\u00E8t pou rayi, rete.",
    "Paske, li f\u00E8 tout nasyon yo bw\u00E8 nan diven l\u0027 lan, diven gwo imoralite l\u0027 la. Wa lat\u00E8 yo lage k\u00F2 yo nan dez\u00F2d ansanm av\u00E8 li. Tout k\u00F2m\u00E8san lat\u00E8 yo rich sou t\u00E8t li, pou kantite lajan li depanse nan banb\u00F2ch.",
    "Apre sa, mwen tande yon l\u00F2t vwa ki t\u0027ap soti nan si\u00E8l la, li t\u0027ap di: Nou menm p\u00E8p mwen, wete k\u00F2 nou nan mitan lavil sa a, pou nou pa patisipe nan peche l\u0027 yo, pou nou pa tonbe ansanm av\u00E8 l\u0027 anba kalamite ki pral frape li yo.",
    "Paske, peche l\u0027 yo f\u00E8 pil sou pil rive jouk nan si\u00E8l la. Bondye chonje tou sa li f\u00E8 ki mal.",
    "Se pou n\u0027 aji av\u00E8 l\u0027 menm jan li te aji av\u00E8k nou. Pou tou sa li f\u00E8 yo, n\u0027a peye l\u0027 de fwa laval\u00E8. Plen gode l\u0027 ak yon gw\u00F2g de fwa pi f\u00F2 pase sa l\u0027 te pare pou nou an.",
    "Jan li f\u00E8 lwanj t\u00E8t li, jan li pran plezi l\u0027, se konsa tou pou n\u0027 f\u00E8 l\u0027 soufri, pou nou ba l\u0027 anpil lapenn. Li t\u0027ap di nan k\u00E8 l\u0027: Kote m\u0027 chita a, se larenn mwen ye. Mwen pa p\u00E8di mari m\u0027, mwen p\u0027ap janm gen lapenn.",
    "Se pout\u00E8t sa, tout kalamite l\u0027 yo ap tonbe sou li yon s\u00E8l jou: gwo maladi, lapenn ak grangou. Dife ap boule li n\u00E8t. Paske, Bondye k\u0027ap jije l\u0027 la se yon M\u00E8t ki gen pouvwa.",
    "Tout wa lat\u00E8 ki te lage k\u00F2 yo nan f\u00E8 imoralite ak nan pran plezi av\u00E8 l\u0027 yo pral rele, yo pral kriye, yo pral plenn s\u00F2 lavil la, l\u00E8 y\u0027a w\u00E8 lafimen dife k\u0027ap boule l\u0027 la.",
    "Y\u0027a rete byen lwen t\u00E8lman yo pral p\u00E8 l\u0027 y\u0027a w\u00E8 jan li pral soufri a. Y\u0027a di konsa: Gade yon mal\u00E8! Ala mal\u00E8 pou gwo lavil la! Ou menm Babil\u00F2n, lavil ki f\u00F2 a, yon s\u00E8l moman kont pou peni ou!",
    "K\u00F2m\u00E8san lat\u00E8 yo tou t\u0027ap rele, yo t\u0027ap kriye pou li, paske pa t\u0027 gen pesonn ank\u00F2 pou achte machandiz yo:",
    "l\u00F2, ajan, b\u00E8l pi\u00E8 ki koute ch\u00E8 ak b\u00E8l grenn p\u00E8l, b\u00E8l twal fen, twal koul\u00E8 viol\u00E8t, twal koul\u00E8 wouj, b\u00E8l swa, tout kalite b\u00E8l bwa ki santi bon, tout kalite bagay ki f\u00E8t an ivwa, an bwa ki koute ch\u00E8, an asie, an f\u00E8 ak an mab,",
    "kann\u00E8l, epis, od\u00E8, mir ak lansan, diven ak lwil, farin frans ak diri, b\u00E8f ak mouton, chwal ak b\u00E8l cha pou moun woule, esklav ak nanm moun.",
    "K\u00F2m\u00E8san yo t\u0027ap di lavil la: Tout b\u00E8l machandiz ou te vle genyen yo dispar\u00E8t lakay ou. Ou p\u00E8di tout rich\u00E8s ou yo ak tout b\u00E8l bagay ou te gen an kantite. Ou p\u0027ap janm jwenn yo ank\u00F2!",
    "K\u00F2m\u00E8san ki te fin rich nan f\u00E8 k\u00F2m\u00E8s nan lavil la va rete byen lwen, t\u00E8lman yo pral p\u00E8 jan li pral soufri a. Y\u0027a plenn s\u00F2 li, y\u0027a kriye,",
    "y\u0027a di: Gade yon mal\u00E8! Ala mal\u00E8 pou gwo lavil la! Pou jan li te abiye ak twal koul\u00E8 viol\u00E8t, twal fin koul\u00E8 wouj! Pou jan l\u0027 te chaje ak bijou an l\u00F2, ak b\u00E8l pi\u00E8 ki koute ch\u00E8 ak b\u00E8l grenn p\u00E8l!",
    "Yon s\u00E8l moman kont pou l\u0027 te p\u00E8di tout rich\u00E8s sa yo! Tout kaptenn bato ak pasaje yo, marin yo ansanm ak tout moun k\u0027ap chache lavi yo sou lanm\u00E8, yo tout te rete byen lwen.",
    "L\u00E8 yo w\u00E8 lafimen dife ki t\u0027ap boule lavil la, yo pran rele: pa t\u0027 gen okenn l\u00F2t lavil ki te tankou gwo lavil sa a!",
    "Yo pran t\u00E8 jete sou t\u00E8t yo, yo t\u0027ap kriye, yo t\u0027ap plenn, yo t\u0027ap rele: Gade yon mal\u00E8! Ala mal\u00E8 pou gwo lavil la! Tout moun ki gen bato sou lanm\u00E8 te fin rich ak rich\u00E8s li yo. Nan yon s\u00E8l moman li p\u00E8di tout sa l\u0027 te genyen!",
    "Ou menm, si\u00E8l la, ou m\u00E8t kontan pou sa ki rive lavil la! Nou menm p\u00E8p Bondye a, ap\u00F2t yo, pwof\u00E8t yo, nou m\u00E8t kontan tou! Paske, Bondye peni li pou sa l\u0027 te f\u00E8 nou.",
    "L\u00E8 sa a, yon zanj ki te gwon\u00E8g anpil pran yon w\u00F2ch gwos\u00E8 yon w\u00F2l moulen, li jete l\u0027 nan lanm\u00E8 a. Li di: Se konsa yo pral jete gwo lavil Babil\u00F2n lan at\u00E8 ak f\u00F2s. Pesonn p\u0027ap janm w\u00E8 l\u0027 ank\u00F2.",
    "Yo p\u0027ap janm tande mizik mizisyen ki konn jwe gita, fif ak klewon lakay ou. Yo p\u0027ap jwenn okenn ouvriye pou f\u00E8 okenn metie. Yo p\u0027ap tande bri moulen mayi yo ank\u00F2.",
    "Okenn lanp p\u0027ap janm klere lakay ou ank\u00F2. Yo p\u0027ap janm tande vwa lemarie ak lamarye ank\u00F2. K\u00F2m\u00E8san ou yo, se yo ki te pi grann\u00E8g sou lat\u00E8. Av\u00E8k maji ou yo, ou te twonpe tout nasyon yo.",
    "Yo peni Babil\u00F2n, paske se la yo te jwenn san pwof\u00E8t yo ak san p\u00E8p Bondye a, ansanm ak san tout moun yo te touye sou lat\u00E8."
  ],
  [
    "Apre sa, mwen tande yon bri tankou vwa yon gwo foul moun nan si\u00E8l la ki t\u0027ap pale byen f\u00F2. Yo t\u0027ap di: Lwanj pou Bondye nou an! Se li menm ki delivre nou. Tout on\u00E8, tout pouvwa se pou li.",
    "Li jije dapre laverite san patipri. Li kondannen gwo jenn\u00E8s ki t\u0027ap p\u00E8v\u00E8ti lat\u00E8 ak imoralite l\u0027 la. Li peni l\u0027 byen peni, paske li te mete san s\u00E8vit\u00E8 Bondye yo dey\u00F2, li te touye yo.",
    "Yo t\u0027ap di ank\u00F2: Lwanj pou Bondye! Paske lafimen dife k\u0027ap boule gwo lavil la ap moute pou tout tan.",
    "Vennkat granmoun yo ak kat b\u00E8t vivan yo tonbe ajenou, yo adore Bondye ki te chita sou f\u00F2t\u00E8y la. Yo t\u0027ap di: Am\u00E8n. Lwanj pou Bondye nou an!",
    "Yon vwa pale b\u00F2 kot f\u00F2t\u00E8y la, li t\u0027ap di: Ann f\u00E8 lwanj Bondye nou an, nou tout k\u0027ap s\u00E8vi l\u0027, nou tout ki gen krentif pou li, piti kou gran!",
    "Apre sa, mwen tande yon bri tankou vwa yon gwo foul moun, tankou yon gwo dlo k\u0027ap tonbe nan yon kaskad, ou ank\u00F2 tankou yon gwo kout loraj. Mwen tande yo t\u0027ap di: Lwanj pou Bondye! Paske M\u00E8t la, Bondye nou ki gen pouvwa a, ap gouv\u00E8nen tankou yon wa.",
    "Ann f\u00E8 k\u00E8 nou kontan! Ann kontan anpil! Ann chante pou li! Paske, l\u00E8 a rive koulye a pou fete mariaj ti Mouton an. Lamarye a pare.",
    "Yo ba l\u0027 dwa abiye ak twal fen, byen klere, byen pw\u00F2p. (Twal fin an, se tout bagay p\u00E8p Bondye a te f\u00E8 ki dwat devan Bondye.)",
    "Zanj lan di m\u0027: Ou m\u00E8t ekri: benediksyon pou tout moun ki envite nan resepsyon mariaj ti Mouton an. Apre sa li di m\u0027: Paw\u00F2l sa yo se paw\u00F2l Bondye tout bon.",
    "Mwen lage k\u00F2 m\u0027 at\u00E8 pou m\u0027 adore li. Men, li di m\u0027: Non, pa f\u00E8 sa. Se s\u00E8vi m\u0027ap s\u00E8vi Bondye ansanm av\u00E8 ou, ansanm ak tout fr\u00E8 ou yo ki kenbe paw\u00F2l Jezi a byen f\u00E8m. Se Bondye pou ou adore. Paw\u00F2l Jezi a, se li menm ki nan bouch pwof\u00E8t yo.",
    "Apre sa, mwen w\u00E8 si\u00E8l la louvri, epi o! yon chwal blan par\u00E8t. Yo te rele moun ki sou li a: Nonm serie ki pa nan bay manti. L\u0027ap jije, l\u0027ap mennen batay la jan sa dwe f\u00E8t.",
    "Je l\u0027 yo klere tankou flanm dife. Li te gen yon bann kouw\u00F2n sou t\u00E8t li. Li te gen yon non ekri. Se li menm s\u00E8l ki te konnen non sa a, pesonn d\u00F2t pa t\u0027 konnen li.",
    "Li te gen yon rad benyen nan san. Yo rele l\u0027 paw\u00F2l Bondye.",
    "Lame ki nan si\u00E8l la t\u0027ap swiv li. Yo tout te moute sou chwal blan, yo te abiye ak b\u00E8l rad twal fen, byen klere, byen pw\u00F2p.",
    "Yon nepe byen file t\u0027ap soti nan bouch kavalie a. Se ak nepe sa a li t\u0027ap frape nasyon yo. Li t\u0027ap mennen yo ak yon baton f\u00E8. Li t\u0027ap kraze rezen yo nan moulen diven gwo k\u00F2l\u00E8 Bondye ki gen tout pouvwa a.",
    "Sou rad li ak sou janm li yo te ekri non sa a: Wa tout wa yo, Ch\u00E8f tout ch\u00E8f yo.",
    "Apre sa, mwen w\u00E8 yon zanj kanpe nan sol\u00E8y la. Li t\u0027ap pale ak tout zwezo k\u0027ap vole nan si\u00E8l la, li t\u0027ap di yo byen f\u00F2: Vini. Nou tout, sanble pou gwo manje resepsyon Bondye a.",
    "vin manje viann wa yo ak viann jeneral yo, viann s\u00F2lda yo, viann chwal yo ansanm ak viann kavalie yo, viann tout moun, esklav kou lib, piti kou gran.",
    "Apre sa, mwen w\u00E8 b\u00E8t la ansanm ak wa lat\u00E8 yo ak tout lame pa yo. Yo te sanble pou yo te ka goumen kont moun ki te moute sou chwal la ak tout lame pa l\u0027 la.",
    "Yo f\u00E8 b\u00E8t la prizonie ansanm ak fo pwof\u00E8t ki te f\u00E8 anpil mirak devan l\u0027 lan. Se av\u00E8k mirak sa yo li te rive twonpe moun ki te resevwa mak b\u00E8t la, ki t\u0027ap adore estati l\u0027 la. Yo jete b\u00E8t la ak fo pwof\u00E8t la tou vivan nan gwo letan dife kote y\u0027ap boule souf la.",
    "Nepe ki t\u0027ap soti nan bouch moun ki te moute sou chwal la te touye tout l\u00F2t yo. Tout zwezo yo te manje viann plen vant yo."
  ],
  [
    "Apre sa, mwen w\u00E8 yon zanj desann soti nan si\u00E8l la. Li te kenbe kle gwo twou san fon an nan men l\u0027 ansanm ak yon gwo chenn.",
    "Li pran dragon an, s\u00E8pan ki la depi lontan an, sa yo rele diab la, osinon Satan, li mete l\u0027 nan chenn pou mil (1.000) an.",
    "Zanj lan voye l\u0027 jete nan gwo twou san fon an, li f\u00E8men twou a akle, epi li poze sele sou li. Konsa, dragon an p\u0027ap kapab pran t\u00E8t nasyon yo toutotan mil (1.000) lanne pa fin pase. Apre sa, yo gen pou yo lage l\u0027 ank\u00F2 pou yon ti tan.",
    "L\u00E8 sa a, mwen w\u00E8 yon bann f\u00F2t\u00E8y. Moun ki te chita sou f\u00F2t\u00E8y yo te resevwa pouvwa rann jijman. Anmenmtan an tou, mwen w\u00E8 nanm moun yo te koupe t\u00E8t yo paske yo t\u0027ap bay verite Jezi te f\u00E8 nou konnen an ansanm ak paw\u00F2l Bondye a. Moun sa yo te refize adore ni b\u00E8t la, ni estati l\u0027 la. Yo pa t\u0027 resevwa mak b\u00E8t la sou fwon yo ni sou men yo. Yo leve soti vivan nan lanm\u00F2. Y\u0027ap gouv\u00E8nen av\u00E8k Kris la pandan mil (1.000) an.",
    "(L\u00F2t m\u00F2 yo pa t\u0027 leve soti vivan nan lanm\u00F2 toutotan mil (1.000) an pa pase.) Se sa yo rele premie leve vivan soti nan lanm\u00F2 a.",
    "Benediksyon pou moun k\u0027ap patisipe nan premie leve vivan soti nan lanm\u00F2 sa a! Yo se moun Bondye vre. Dezy\u00E8m lanm\u00F2 a p\u0027ap gen pouvwa sou yo. Yo pral s\u00E8vi Bondye ak Kris la tankou pr\u00E8t. Yo pral gouv\u00E8nen av\u00E8 l\u0027 pandan mil (1.000) lanne.",
    "L\u00E8 mil (1.000) lanne yo va fin pase, y\u0027a lage Satan soti nan prizon an.",
    "L\u00E8 sa a, la mache twonpe tout nasyon toupatou sou lat\u00E8, G\u00F2g ak Mag\u00F2g. La sanble yo pou l\u0027 ka mennen yo goumen. Y\u0027ap anpil anpil, tankou grenn sab b\u00F2 lanm\u00E8.",
    "Yo mache sou tout lat\u00E8, yo s\u00E8nen kote p\u00E8p Bondye a te ye a, lavil Bondye renmen an. Men, dife desann soti nan si\u00E8l la, li dispar\u00E8t yo.",
    "L\u00E8 sa a, yo pran Satan ki te alat\u00E8t yo, yo jete l\u0027 nan l\u00E8tan dife ak souf la, menm kote yo te deja jete b\u00E8t la ak fo pwof\u00E8t la. Yo pral soufri anpil, lajounen kou lannwit pou tout tan.",
    "Apre sa, mwen w\u00E8 yon gwo f\u00F2t\u00E8y blan ak moun ki te chita sou li a. Si\u00E8l la ak t\u00E8 a pran kouri devan l\u0027, yo dispar\u00E8t n\u00E8t ale.",
    "Apre sa, mwen w\u00E8 tout moun ki te mouri yo, gran kou piti, kanpe devan f\u00F2t\u00E8y la. Yo louvri yon bann liv. Apre sa, yo louvri liv ki gen non moun ki gen lavi yo. Yo jije tout moun mouri yo dapre sa yo te f\u00E8, dapre sa ki te ekri nan liv yo.",
    "Lanm\u00E8 a renm\u00E8t tout moun mouri ki te nan fon li. Lanm\u00F2 ak kote m\u00F2 yo ye a renm\u00E8t tout m\u00F2 ki te nan men yo. Yo jije tout m\u00F2 sa yo dapre sa yo te f\u00E8.",
    "Apre sa, yo jete lanm\u00F2 ansanm ak kote m\u00F2 yo ye a nan letan dife a. (Letan dife sa a, se li menm ki dezy\u00E8m lanm\u00F2 a).",
    "Tout moun ki pa t\u0027 gen non yo ekri nan liv ki gen non moun ki gen lavi a, yo jete yo nan letan dife a tou."
  ],
  [
    "Apre sa, mwen w\u00E8 yon l\u00F2t si\u00E8l ak yon l\u00F2t lat\u00E8. Premie si\u00E8l la ak premie lat\u00E8 a te dispar\u00E8t. pa t\u0027 gen okenn lanm\u00E8 ank\u00F2.",
    "Apre sa, mwen w\u00E8 lavil Bondye a, l\u00F2t Jerizal\u00E8m n\u00E8f lan, ki t\u0027ap desann soti b\u00F2 kot Bondye ye nan si\u00E8l la. Li te byen abiye, li te pare tankou yon lamarye ki pral kontre fiyanse li.",
    "Mwen tande yon vwa ki t\u0027ap soti b\u00F2 f\u00F2t\u00E8y la, li t\u0027ap di byen f\u00F2: Koulye a, kay Bondye a se nan mitan moun l\u0027ap ye. L\u0027ap rete nan mitan yo, l\u00E8z\u00F2m ap yon p\u00E8p pou li. Se Bondye menm k\u0027ap viv av\u00E8k yo, li va Bondye pou yo.",
    "Li gen pou l\u0027 cheche tout dlo nan je yo. p\u0027ap gen lanm\u00F2 ank\u00F2, yo p\u0027ap nan lapenn ank\u00F2, yo p\u0027ap janm plenyen ank\u00F2, yo p\u0027ap janm soufri ank\u00F2. Tout vie bagay sa yo pral dispar\u00E8t.",
    "L\u00E8 sa a, moun ki te chita sou f\u00F2t\u00E8y la di: Koulye a, mwen f\u00E8 tout bagay vin n\u00E8f. Apre sa li di mwen: Ou m\u00E8t ekri sa, paske paw\u00F2l mwen se paw\u00F2l ki vre, paw\u00F2l tout moun dwe kw\u00E8.",
    "Apre sa li di ank\u00F2: Bon. Tout bagay fin f\u00E8t. Mwen se A ak Z, mwen se konmansman, mwen se finisman. Si yon moun swaf dlo, m\u0027a ba li bw\u00E8 dlo gratis nan sous dlo ki bay lavi a.",
    "Se sa moun ki va genyen batay la va resevwa nan men m\u0027. M\u0027a va Bondye yo, y\u0027a va pitit mwen.",
    "Men, pou moun ki lach yo, moun ki pa kenbe paw\u00F2l yo, ansasen yo, bann moun deprave yo, moun k\u0027ap f\u00E8 maji yo, moun k\u0027ap adore zid\u00F2l ansanm ak moun k\u0027ap bay manti, plas yo se nan letan dife ak souf k\u0027ap boule a yo ye. Se sa yo rele dezy\u00E8m lanm\u00F2 a.",
    "Yonn nan s\u00E8t zanj ki te kenbe s\u00E8t gode plen ak s\u00E8t d\u00E8nye kalamite yo vin di mwen: Vini non. Mwen pral moutre ou lamarye a, fiyanse ti Mouton an.",
    "Nan vizyon an, mwen w\u00E8 zanj lan mennen m\u0027 sou t\u00E8t yon m\u00F2n byen wo. Li moutre m\u0027 lavil Bondye a, Jerizal\u00E8m ki desann soti b\u00F2 kote Bondye ye nan si\u00E8l la.",
    "Li te klere byen b\u00E8l ak limi\u00E8 prezans Bondye a. Lavil la te klere tankou yon pi\u00E8 bijou ki koute ch\u00E8 anpil, tankou yon pi\u00E8 jasp kl\u00E8 kou kristal.",
    "Li te gen yon gwo miray byen wo av\u00E8k douz p\u00F2tay. Te gen yon zanj nan chak p\u00F2tay pou veye yo. Sou p\u00F2tay yo, yo te ekri non douz branch fanmi p\u00E8p Izray\u00E8l la.",
    "Te gen twa p\u00F2tay sou chak kote: twa p\u00F2tay sou b\u00F2 l\u00E8s, twa p\u00F2tay sou b\u00F2 n\u00F2, twa p\u00F2tay sou b\u00F2 sid, twa p\u00F2tay sou b\u00F2 lw\u00E8s.",
    "Miray la te kanpe sou douz gwo w\u00F2ch. Yo te ekri non douz ap\u00F2t ti Mouton an sou w\u00F2ch yo.",
    "Zanj ki t\u0027ap pale av\u00E8 m\u0027 lan te gen yon baton pou mezire nan men li, yon baton wozo f\u00E8t an l\u00F2, pou l\u0027 te pran mezi lavil la, mezi p\u00F2tay yo ak mezi miray la.",
    "Lavil la te tankou yon bwat kare, long\u00E8 l\u0027 te menm ak laj\u00E8 li. Zanj lan mezire lavil la ak baton wozo l\u0027 la. Lavil la gen demildesan (2.200) kilom\u00E8t long\u00E8. Laj\u00E8 l\u0027 ak wot\u00E8 l\u0027 te menm ak long\u00E8 li.",
    "Zanj lan mezire miray la: miray la te gen swasanndouz (72) m\u00E8t sou wot\u00E8, dapre mezi \u00F2den\u00E8 li t\u0027ap s\u00E8vi a.",
    "Miray la te bati an jasp. Lavil la menm te an bon l\u00F2, li te klere kou kristal.",
    "Gwo w\u00F2ch fondasyon miray lavil la te byen \u00F2ne ak tout kalite pi\u00E8 bijou gwo pri. Premie w\u00F2ch la te an jasp, dezy\u00E8m lan an safi, twazi\u00E8m lan an agat, katriy\u00E8m lan an emw\u00F2d,",
    "senki\u00E8m lan an oniks, sizi\u00E8m lan an sadwan, seti\u00E8m lan an krizolit, witi\u00E8m lan an beril, nevi\u00E8m lan an topaz, dizy\u00E8m lan an krizopraz, onzi\u00E8m lan an tikwaz, douzy\u00E8m lan an ametis.",
    "Douz p\u00F2tay yo te douz b\u00E8l grenn p\u00E8l. Chak p\u00F2tay yo te f\u00E8t ak yon s\u00E8l grenn p\u00E8l. Tout lari nan lavil la te f\u00E8t an bon l\u00F2, kl\u00E8 kou kristal.",
    "Mwen pa t\u0027 w\u00E8 tanp nan lavil la, paske M\u00E8t la, Bondye ki gen tout pouvwa a, te tanp li ansanm ak ti Mouton an.",
    "Lavil la pa t\u0027 bezwen ni sol\u00E8y, ni lalin pou klere l\u0027 paske limi\u00E8 prezans Bondye a te klere l\u0027 n\u00E8t, ti Mouton an te tankou yon lanp pou li.",
    "Gremesi limi\u00E8 l\u0027 la, tout nasyon ki sou lat\u00E8 va w\u00E8 pou yo mache. Tout wa lat\u00E8 yo va pote rich\u00E8s yo ba li.",
    "P\u00F2tay yo va rete louvri tout lajounen. Men, paske la p\u0027ap janm f\u00E8 nwit, p\u00F2tay yo p\u0027ap janm f\u00E8men.",
    "Tout rich\u00E8s nasyon yo ansanm ak tout b\u00E8l bagay yo genyen va anpile nan lavil la.",
    "Men, anyen ki pa bon pou s\u00E8vis Bondye p\u0027ap antre nan lavil la. Ni yo p\u0027ap kite moun k\u0027ap f\u00E8 bagay ki bay degoutans, moun k\u0027ap bay manti, mete pie yo nan lavil la. Moun ki va antre nan lavil la, se s\u00E8lman moun ki gen non yo ekri nan liv ki nan men ti Mouton an, liv ki gen non moun ki gen lavi a."
  ],
  [
    "Apre sa, zanj lan moutre m\u0027 yon gwo larivy\u00E8 dlo ki t\u0027ap koule soti anba f\u00F2t\u00E8y kote Bondye ak ti Mouton an te chita a. Se dlo sa a ki bay lavi.",
    "Li t\u0027ap koule nan mitan granri lavil la. Sou de b\u00F2 rivi\u00E8 a, te gen piebwa ki bay lavi a. Li donnen douz fwa nan lanne. Li donnen chak mwa. Se ak f\u00E8y li yo yo f\u00E8 renm\u00E8d pou geri nasyon yo.",
    "p\u0027ap gen anyen nan lavil la k\u0027ap tonbe anba madichon Bondye. F\u00F2t\u00E8y Bondye ak ti Mouton an va nan mitan lavil la. Tout s\u00E8vit\u00E8 yo va adore li.",
    "Y\u0027a par\u00E8t devan l\u0027. Y\u0027a gen non l\u0027 make sou fwon yo.",
    "p\u0027ap janm f\u00E8 nwit ank\u00F2. Moun yo p\u0027ap bezwen ni limi\u00E8 lanp ni limi\u00E8 sol\u00E8y, paske M\u00E8t la, Bondye, va klere yo, li va yon limi\u00E8 pou yo. L\u00E8 sa a y\u0027a gouv\u00E8nen pou tout tan.",
    "Apre sa, zanj lan di mwen: Paw\u00F2l sa yo se verite. Tout moun dwe kw\u00E8 yo. Bondye M\u00E8t la, li menm ki mete paw\u00F2l li nan bouch pwof\u00E8t yo, se li menm ki voye zanj li a vin moutre s\u00E8vit\u00E8 l\u0027 yo sa ki pral rive anvan lontan.",
    "Jezi di: Koute, m\u0027ap vini tal\u00E8 konsa. Benediksyon pou moun ki koute paw\u00F2l Bondye ki nan liv sa a.",
    "Mwen menm Jan, mwen tande bagay sa yo, mwen w\u00E8 yo. Apre mwen fin tande yo, apre mwen fin w\u00E8 yo, mwen tonbe ajenou nan pie zanj ki te f\u00E8 m\u0027 w\u00E8 yo a pou m\u0027 adore li.",
    "Men, li di mwen: Non pa f\u00E8 sa. Se s\u00E8vi m\u0027ap s\u00E8vi Bondye ansanm av\u00E8 ou, ansanm ak tout fr\u00E8 ou yo ki pwof\u00E8t Bondye, ansanm ak tout moun k\u0027ap obeyi paw\u00F2l ki nan liv sa a. Se Bondye pou ou adore.",
    "Apre sa, li di mwen: Pa sere paw\u00F2l Bondye ki nan liv sa a. Paske, anvan lontan tout bagay sa yo pral rive.",
    "Mechan yo m\u00E8t plede ap f\u00E8 toujou sa ki mal. Moun ki pa nan kondisyon pou f\u00E8 s\u00E8vis Bondye yo m\u00E8t kontinye f\u00E8 sa ki pa dak\u00F2 ak s\u00E8vis Bondye. Moun ki bon yo m\u00E8t kontinye f\u00E8 sa ki byen. Moun k\u0027ap viv pou Bondye yo m\u00E8t kontinye viv pou Bondye.",
    "Jezi di: Koute, m\u0027ap vin tal\u00E8 konsa. M\u0027ap pote rekonpans m\u0027ap bay la av\u00E8 m\u0027, pou m\u0027 bay chak moun sa yo merite dapre sa yo f\u00E8.",
    "Se mwen menm ki A ak Z, se mwen menm ki premie ak d\u00E8nye, se mwen menm ki konmansman ak finisman.",
    "Benediksyon pou moun ki lave rad yo, pou yo sa gen dwa manje fwi piebwa ki bay lavi a, pou yo ka pase antre nan p\u00F2tay lavil la.",
    "Men, mete nou dey\u00F2, bann chen, nou menm moun k\u0027ap f\u00E8 maji, moun k\u0027ap f\u00E8 imoralite, ansasen, moun k\u0027ap s\u00E8vi zid\u00F2l, ansanm ak tout moun ki pa renmen verite a men ki pito bay manti.",
    "Mwen menm Jezi, mwen voye zanj mwen an pou anonse nou bagay sa yo nan legliz yo. Mwen soti nan ras David. Mwen se b\u00E8l zetwal k\u0027ap klere chak maten an.",
    "Lespri Bondye a ansanm ak lamarye a di: Vini non. Se pou tout moun ki tande sa di tou: Vini non. Se pou tout moun ki swaf dlo vin bw\u00E8 dlo. Se pou tout moun ki vle ti gout nan dlo ki bay lavi a vin resevwa l\u0027 gratis.",
    "Mwen menm Jan, men sa m\u0027ap di tout moun ki tande paw\u00F2l Bondye ki nan liv sa a. Si yon moun mete nan paw\u00F2l sa yo anyen ki pa t\u0027 ladan l\u0027, Bondye va mete tout kalamite yo pale nan liv sa a sou chatiman li merite a.",
    "Konsa tou, si yon moun wete anyen nan paw\u00F2l Bondye ki nan liv sa a, Bondye va wete p\u00F2syon ki ta pou li nan piebwa ki bay lavi a ak nan lavil Bondye a, nan piebwa ak lavil yo pale nan liv sa a.",
    "Moun ki garanti verite tout paw\u00F2l sa yo di: Wi, m\u0027ap vin tal\u00E8 konsa! Am\u00E8n. Vini non, Sey\u00E8 Jezi!",
    "Se pou benediksyon Sey\u00E8 Jezi a rete toujou la ak tout moun."
  ]
]