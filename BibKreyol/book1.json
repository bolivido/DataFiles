[
  [
    "Men non pitit Jak\u00F2b yo ki te desann av\u00E8 l\u0027 nan peyi Lejip ansanm ak tout fanmi yo:",
    "Se te Woubenn, Simeyon, Levi epi Jida,",
    "Isaka, Zabilon epi Benjamen,",
    "Dann ak N\u00E8ftali, Gad ak As\u00E8.",
    "Sa te f\u00E8 antou swasanndis moun nan ras Jak\u00F2b la. Joz\u00E8f menm te deja nan peyi Lejip la.",
    "Apre sa, Joz\u00E8f mouri, tout fr\u00E8 l\u0027 yo mouri tou ansanm ak tout moun menm laj ak yo.",
    "Men p\u00E8p Izray\u00E8l la te f\u00E8 anpil pitit, yo te peple. Yo te vin anpil. Yo te vin f\u00F2, yo te toupatou nan peyi a.",
    "Te vin gen yon l\u00F2t wa nan peyi Lejip la. Wa sa a pa t\u0027 konn anyen sou Joz\u00E8f.",
    "Li di p\u00E8p la konsa: -Gade. P\u00E8p Izray\u00E8l la vin pi plis pase nou. Yo pi f\u00F2 pase nou.",
    "Tande non! F\u00F2k nou jwenn yon jan wi, pou n\u0027 bat ak moun sa yo, pou yo pa vin plis toujou. Paske, si yon lag\u00E8 pete la a, yo ka mete t\u00E8t ansanm ak l\u00E8nmi nou yo pou yo bat nou. Apre sa, y\u0027a pati kite peyi a.",
    "Se konsa yo mete k\u00E8k ch\u00E8f sou p\u00E8p Izray\u00E8l la pou kraze kouraj yo, pou f\u00E8 yo f\u00E8 k\u00F2ve travo f\u00F2se san pran souf. Moun p\u00E8p Izray\u00E8l yo bati lavil Piton ak Ranms\u00E8s pou farawon an. Se nan lavil sa yo yo te f\u00E8 depo manje.",
    "Men, tank moun Lejip yo t\u0027ap peze moun p\u00E8p Izray\u00E8l yo, se tank yo t\u0027ap f\u00E8 pitit, se plis yo t\u0027ap peple. Moun Lejip yo vin rayi moun p\u00E8p Izray\u00E8l yo.",
    "Se konsa, yo f\u00E8 p\u00E8p Izray\u00E8l la tounen esklav.",
    "Yo rann yo lavi minab, yo f\u00E8 yo travay r\u00E8d ap bat m\u00F2tye, ap f\u00E8 brik, ap f\u00E8 tout l\u00F2t kalite k\u00F2ve nan jaden. Yo bat yo, yo f\u00F2se yo f\u00E8 tout kalite travay sa yo.",
    "L\u00E8 sa a, te gen de fanmchay ki te konn akouche medam ebre yo. Yonn te rele Chifra, l\u00F2t la te rele Pwa. Wa Lejip la rele yo,",
    "li di yo: -L\u00E8 n\u0027ap akouche medam ebre yo, l\u00E8 yo sou chouk\u00E8t, louvri je nou. Si pitit la se yon gason, touye l\u0027. Men si se yon fi, kite l\u0027 viv.",
    "Men, fanmchay yo te gen krentif pou Bondye. Yo pa t\u0027 fe sa wa Lejip la te ba yo l\u00F2d f\u00E8 a. Yo te kite ti gason yo viv tou.",
    "L\u00E8 sa a, wa a f\u00E8 rele fanmchay yo, li mande yo: -Poukisa nou f\u00E8 sa? Apa nou kite ti gason yo viv tou?",
    "Medam yo reponn: -Fanm ebre sa yo pa tankou fanm Lejip yo non. Yo gen kouraj sou yo wi. Anvan fanmchay la rive, yo gen tan akouche.",
    "Bondye te beni fanmchay yo. Moun p\u00E8p Izray\u00E8l yo menm t\u0027ap vin pi plis toujou. Yo t\u0027ap vin pi f\u00F2.",
    "Paske fanmchay yo te gen krentif pou Bondye, Bondye te ba yo anpil pitit.",
    "L\u00E8 sa a, farawon an bay p\u00E8p la l\u00F2d sa a: -Se pou nou jete tout ti gason ki f\u00E8t lakay moun ebre yo nan gwo larivy\u00E8 a. Men, kite tout ti fi yo viv."
  ],
  [
    "Yon nonm nan branch fanmi Levi a te marye ak yon fi nan menm branch fanmi an.",
    "Madanm li vin ansent, li f\u00E8 yon pitit gason. L\u00E8 li w\u00E8 jan ti pitit la te b\u00E8l, li kache l\u0027 pandan twa mwa.",
    "Men, li pa t\u0027 kapab kache l\u0027 pi lontan pase sa. Se konsa, li pran yon panyen jon, li badijonnen l\u0027 byen badijonnen ak goudwon ansanm ak gonm bwapen. Li mete ti pitit la ladan l\u0027. L\u00E8fini, li mete panyen an ak tout pitit la ladan l\u0027 nan mitan yon touf wozo, sou b\u00F2 gwo larivy\u00E8 a.",
    "S\u00E8 ti pitit la menm te rete kanpe yon ti distans pou l\u0027 w\u00E8 sak tapral rive pitit la.",
    "Pitit fi farawon an desann b\u00F2 gwo larivy\u00E8 a pou l\u0027 al benyen. Medam ki te av\u00E8 l\u0027 yo t\u0027ap mache b\u00F2 larivy\u00E8 a. Fi farawon an w\u00E8 panyen an nan mitan touf wozo yo. Li voye s\u00E8vant li a al pran l\u0027.",
    "Li louvri panyen an, li w\u00E8 ti pitit la: se te yon ti gason ki t\u0027ap kriye. K\u00E8 l\u0027 f\u00E8 l\u0027 mal pou li. Li di: -Se yonn nan timoun ebre yo.",
    "L\u00E8 sa a, s\u00E8 ti gason an pwoche, li di pitit fi farawon an: -Eske ou vle m al chache yon nouris pou ou nan mitan medam ebre yo pou bay ti pitit la tete pou ou?",
    "Fi Farawon an di li: -Ale non. Ti fi a al chache manman ti pitit la.",
    "Fi farawon an di manman an konsa: -Pran ti pitit sa a, mete l\u0027 nan tete pou mwen. m\u0027a peye ou pou sa. Madanm lan pran ti pitit la, li ba l\u0027 tete.",
    "L\u00E8 ti gason an vin gran ti bway, li mennen l\u0027 bay fi farawon an ki adopte l\u0027 pou pitit li. L\u00E8 sa a, fi farawon an di: -Se nan dlo mwen wete l\u0027. Se konsa, li rele l\u0027 Moyiz.",
    "L\u00E8 sa a, Moyiz te fin grandi. Yon jou, li soti pou l\u0027 al vizite moun p\u00E8p Izray\u00E8l par\u00E8y li yo. Li w\u00E8 jan yo t\u0027ap f\u00E8 yo travay di. Li w\u00E8 yon moun peyi Lejip ki t\u0027ap bimen yon ebre anba kou, yonn nan moun par\u00E8y li yo.",
    "Li voye je l\u0027 adwat, li voye je l\u0027 agoch, li pa w\u00E8 pesonn. Li touye moun p\u00E8yi Lejip la, li fouye yon twou nan sab la, li kache kadav la.",
    "Nan denmen, li soti ank\u00F2, li w\u00E8 de ebre ki t\u0027ap goumen. Li di sa ki te ant\u00F2 a: -Poukisa w\u0027ap maltrete moun menm ras ak ou konsa?",
    "Men, nonm lan reponn li: -Kil\u00E8s ki mete ou ch\u00E8f pou k\u00F2mande nou? Gen l\u00E8 ou vle touye m\u0027 menm jan ou te touye moun peyi Lejip la? Moyiz vin p\u00E8, li di nan k\u00E8 l\u0027: -Aa! Gen moun ki konnen sa m\u0027 te f\u00E8 a!",
    "Farawon an pran nouv\u00E8l sak te pase. Li t\u0027ap chache Moyiz pou touye l\u0027. Men Moyiz chape k\u00F2 l\u0027 anba men l\u0027, l\u0027 al rete nan peyi Madyan. Rive la, li chita b\u00F2 yon pi.",
    "Pr\u00E8t peyi Madyan an te gen s\u00E8t pitit fi. Yo te vin tire dlo pou plen ganm\u00E8l yo pou bay mouton papa yo bw\u00E8.",
    "Men, k\u00E8k l\u00F2t gad\u00F2 mouton vin rive, yo kouri d\u00E8y\u00E8 medam yo. Moyiz leve, li pran defans yo, epi li bay mouton medam yo bw\u00E8.",
    "L\u00E8 medam yo tounen lakay Reouy\u00E8l, papa yo, li mande yo: -Ki jan nou f\u00E8 tounen vit konsa j\u00F2di a?",
    "Yo reponn li: -Se yon moun peyi Lejip ki te delivre nou anba men gad\u00F2 mouton yo. Apre sa, se li menm ank\u00F2 ki tire dlo pou nou bay b\u00E8t yo bw\u00E8.",
    "Reouy\u00E8l mande pitit fi li yo: -Kote msye? Poukisa nou kite l\u0027 laba a? Al rele l\u0027 pou l\u0027 vin pran kich\u00F2y ak nou.",
    "Moyiz te dak\u00F2 pou l\u0027 te rete lakay nonm sa a. Reouy\u00E8l bay Moyiz Sefora, yonn nan pitit fi li yo, pou madanm.",
    "Sefora f\u00E8 yon ti gason. L\u00E8 sa a, Moyiz di: -Se moun vini mwen ye nan yon peyi etranje. Se konsa, li te rele pitit la G\u00E8chon.",
    "Lontan apre sa, wa Lejip la mouri. P\u00E8p Izray\u00E8l la t\u0027ap plenn pi r\u00E8d anba esklavaj. Yo t\u0027ap rele gras miz\u00E8rik\u00F2d. Bondye te tande jan yo t\u0027ap rele, jan yo t\u0027ap plenn anba esklavaj la.",
    "Bondye tande r\u00E8l yo, li vin chonje kontra li te pase ak Abraram ak Izarak epi ak Jak\u00F2b.",
    "Bondye te w\u00E8 nan ki sitiyasyon moun p\u00E8p Izray\u00E8l yo ye, li pran k\u00F2z yo nan men l\u0027."
  ],
  [
    "Moyiz t\u0027ap gade mouton ak kabrit Jetwo, b\u00F2p\u00E8 li, ki te yon pr\u00E8t nan peyi Madyan. Moyiz mennen b\u00E8t yo l\u00F2t b\u00F2 dez\u00E8 a. Li rive sou m\u00F2n Or\u00E8b, m\u00F2n Bondye a.",
    "Zanj Sey\u00E8 a par\u00E8t devan l\u0027 sou f\u00F2m yon flanm dife nan mitan yon ti touf bwa. Moyiz gade, li w\u00E8 touf bwa a te tou wouj ak dife, men li pa t\u0027ap boule.",
    "L\u00E8 sa a, Moyiz di nan k\u00E8 l\u0027: -Kite m\u0027 pwoche pi pre pou m\u0027 w\u00E8 bagay dw\u00F2l sa a. Kouman touf bwa a f\u00E8 pa boule?",
    "L\u00E8 Sey\u00E8 a w\u00E8 Moyiz t\u0027ap pwoche pou l\u0027 gade, li rete nan mitan touf bwa a, li rele l\u0027, li di: -Moyiz! Moyiz! Moyiz reponn: -Men mwen wi.",
    "Bondye di: -Rete kote ou ye a. Pa pwoche. Wete sapat nan pye ou, paske kote ou kanpe a se yon t\u00E8 ki apa pou mwen.",
    "Bondye di ank\u00F2: -Se mwen menm, Bondye zans\u00E8t ou yo, Bondye Abraram lan, Bondye Izarak la ak Bondye Jak\u00F2b la. Moyiz bouche figi l\u0027, paske li te p\u00E8 gade Bondye.",
    "Sey\u00E8 a di: -Mwen w\u00E8 tray p\u00E8p mwen an ap pase nan peyi Lejip. Mwen tande jan y\u0027ap rele anba men moun k\u0027ap peze yo. Wi, mwen konnen jan y\u0027ap soufri.",
    "Mwen desann pou m\u0027 vin delivre yo anba men moun peyi Lejip yo, pou m\u0027 f\u00E8 yo soti nan peyi Lejip la, pou m\u0027 mennen yo nan yon gwo peyi ki gen bon t\u00E8, yon peyi kote l\u00E8t ak siwo my\u00E8l koule tankou dlo. Se la moun Kanaran yo rete ansanm ak moun Et yo, moun Amori yo, moun Ferezi yo, moun Evi yo ak moun Jebis yo.",
    "Bondye di ank\u00F2: -Koulye a menm, r\u00E8l pitit Izray\u00E8l yo rive jouk nan z\u00F2r\u00E8y mwen. Mwen w\u00E8 jan y\u0027ap soufri anba moun peyi Lejip yo k\u0027ap peze yo.",
    "Koulye a, ale! Se mwen menm k\u0027ap voye ou b\u00F2 kote farawon an. F\u00E8 p\u00E8p mwen an soti nan peyi Lejip. Wi, f\u00E8 p\u00E8p Izray\u00E8l la soti kite peyi sa a.",
    "Moyiz di Bondye: -Ki moun mwen ye menm pou m\u0027 ta penm\u00E8t mwen ale b\u00F2 kot farawon an pou m\u0027 f\u00E8 p\u00E8p Izray\u00E8l la soti kite peyi Lejip?",
    "Bondye di l\u0027: -M\u0027ap kanpe la av\u00E8 ou. L\u00E8fini, pou f\u00E8 konnen se mwen menm ki voye ou, men sa w\u0027a f\u00E8: l\u00E8 w\u0027a fin f\u00E8 p\u00E8p la soti kite peyi Lejip, n\u0027a s\u00E8vi m\u0027 sou m\u00F2n sa a.",
    "Moyiz di Bondye konsa: -Bon. Koulye a, mwen pral b\u00F2 kote p\u00E8p Izray\u00E8l la, mwen pral di yo: Bondye zans\u00E8t nou yo voye m\u0027 kote nou. Ou m\u00E8t s\u00E8ten yo pral mande m\u0027: Ki jan li rele? L\u00E8 sa a, kisa pou m\u0027 reponn yo?",
    "Bondye di Moyiz: -Sa m\u0027 ye a se sa m\u0027 ye. Apre sa li di ank\u00F2: -W\u0027a pale ak moun p\u00E8p Izray\u00E8l yo, w\u0027a di yo konsa: Mwen menm ki rele sa m\u0027 ye a, se mwen menm ki voye ou b\u00F2 kote yo.",
    "Bondye di Moyiz ank\u00F2: -Men sa pou di moun p\u00E8p Izray\u00E8l yo. Sey\u00E8 a, Bondye zans\u00E8t nou yo, Bondye Abraram lan, Bondye Izarak la, Bondye Jak\u00F2b la, voye m\u0027 b\u00F2 kote nou. Wi, se konsa mwen rele. Se konsa y\u0027ap toujou rele m\u0027 sou lat\u00E8 de tit an tit.",
    "Ale non. Reyini tout ch\u00E8f fanmi p\u00E8p Izray\u00E8l la, di yo: Sey\u00E8 a, Bondye zans\u00E8t nou yo, Bondye Abraram lan, Bondye Izarak la, Bondye Jak\u00F2b la, te par\u00E8t devan mwen. Li mande m\u0027 pou m\u0027 di nou pou li: Mwen vin vizite nou, mwen w\u00E8 sa moun peyi Lejip yo ap f\u00E8 nou pase.",
    "Se pout\u00E8t sa mwen di: M\u0027ap f\u00E8 nou soti kite peyi Lejip kote y\u0027ap maltrete nou an. M\u0027ap mennen nou nan peyi moun Kanaran yo, moun Et yo, moun Amori yo, moun Ferezi yo, moun Evi ak moun Jebis yo. Se yon peyi kote l\u00E8t ak siwo my\u00E8l koule tankou dlo.",
    "Ch\u00E8f fanmi yo va koute sa ou gen pou di yo. Apre sa, wava ale b\u00F2 kote wa Lejip la ansanm ak ch\u00E8f fanmi p\u00E8p Izray\u00E8l yo, n\u0027a di wa a: Sey\u00E8 a, Bondye ebre yo, te par\u00E8t devan nou. Kite n al fe yon ti vwayaj nan dez\u00E8 a. L\u00E8 n\u0027a fin mache pandan twa jou, n\u0027a rete pou n\u0027 touye b\u00E8t n\u0027ap ofri bay Sey\u00E8 a, Bondye nou an.",
    "Mwen konnen wa peyi Lejip la p\u0027ap kite nou ale, si yo pa f\u00F2se l\u0027.",
    "Se pout\u00E8t sa, m\u0027ap lonje men m\u0027, m\u0027ap frape peyi Lejip. M\u0027ap f\u00E8 tout kalite mirak nan peyi a. Apre sa, l\u0027a kite nou ale.",
    "m\u0027a f\u00E8 m\u00E8v\u00E8y jouk tan moun peyi Lejip yo va aji byen ak p\u00E8p mwen an. Konsa, l\u00E8 n\u0027a pare pou nou pati kite yo, nou p\u0027ap soti san anyen nan men nou.",
    "Chak fanm va mande vwazin li pou yo ba li rad ak bijou an ajan ak bijou an l\u00F2. L\u0027a f\u00E8 menm bagay la ak fanm p\u00E8yi Lejip ki rete lakay li yo. L\u00E8fini, n\u0027a mete yo sou pitit gason ak pitit fi nou yo. Konsa, n\u0027a pran tou sa moun peyi Lejip yo genyen."
  ],
  [
    "Moyiz reponn li: -Men, moun yo ka refize kw\u00E8 m\u0027, yo ka pa koute sa m\u0027 gen pou m\u0027 di yo a. Yo ka di m\u0027 se pa vre, Sey\u00E8 a pa t\u0027 kras par\u00E8t devan mwen.",
    "Sey\u00E8 a mande l\u0027: -Kisa ou gen nan men ou la a? Moyiz reponn li: -Yon baton.",
    "Sey\u00E8 a di l\u0027: -Jete l\u0027 at\u00E8. Moyiz jete baton an at\u00E8. Baton an tounen yon koul\u00E8v. L\u00E8 Moyiz w\u00E8 sa, li pran kouri.",
    "Sey\u00E8 a di Moyiz: -Lonje men ou, bese pran koul\u00E8v la nan ke. Moyiz lonje men l\u0027, li pran koul\u00E8v la nan ke. Lamenm, koul\u00E8v la tounen baton ank\u00F2 nan men Moyiz.",
    "Sey\u00E8 a di: -Men sa w\u0027a f\u00E8 pou yo ka kw\u00E8 Sey\u00E8 a, Bondye zans\u00E8t yo, Bondye Abraram lan, Bondye Izarak la, Bondye Jak\u00F2b la, te par\u00E8t devan ou.",
    "Sey\u00E8 a di l\u0027 ank\u00F2: -Foure men ou anndan chemiz ou, sou lestonmak ou. Moyiz foure men li anndan chemiz li, sou lestonmak li. L\u00E8 li wete men l\u0027, men l\u0027 te vin tou blan ak bouton. Li te kouvri ak lal\u00E8p.",
    "Sey\u00E8 a di l\u0027: -Foure men ou anndan chemiz ou ank\u00F2, sou lestonmak ou. Moyiz foure men li anndan chemiz li ank\u00F2. L\u00E8 li wete l\u0027, men li te menm koul\u00E8 ak r\u00E8s k\u00F2 li.",
    "Sey\u00E8 a di Moyiz: -Si apre ou fin f\u00E8 premye mirak la, ou w\u00E8 yo pa vle kw\u00E8 ou, yo pa vle koute ou, y\u0027a kw\u00E8 ou l\u00E8 w\u0027a f\u00E8 dezy\u00E8m mirak sa a.",
    "Si apre ou f\u00E8 de mirak sa yo, y\u0027ap f\u00E8 t\u00E8t di toujou, yo pa vle kw\u00E8 ou toujou, yo pa vle koute sa w\u0027ap di yo, w\u0027a pran ti gout dlo nan gwo larivy\u00E8 a, w\u0027a vide l\u0027 at\u00E8. Lamenm, dlo a va tounen san.",
    "Moyiz di Sey\u00E8 a: -Eskize m\u0027 wi, Sey\u00E8. Men, mwen pa ka pale fasil. Se pa bagay j\u00F2di a non. Menm koulye a, depi w\u0027ap pale ak s\u00E8vit\u00E8 ou la, anyen pa chanje. Bouch mwen lou, lang mwen mare.",
    "Sey\u00E8 a di l\u0027: -Kil\u00E8s ki bay moun bouch pou yo pale? Kil\u00E8s ki f\u00E8 moun sa a b\u00E8b\u00E8, moun sa a soud\u00E8? Kil\u00E8s ki f\u00E8 moun sa a w\u00E8, moun sa a av\u00E8g? Eske se pa mwen menm, Sey\u00E8 a?",
    "Bon, ou m\u00E8t ale. m\u0027a ede ou l\u00E8 ou gen pou ou pale, m\u0027a moutre ou sa ou gen pou di.",
    "Moyiz di: -Eskize m\u0027 wi, Sey\u00E8! Men, poukisa ou pa voye yon l\u00F2t moun pito?",
    "L\u00E8 sa a, Sey\u00E8 a move sou Moyiz, li di l\u0027 konsa: -Gen Arawon, fr\u00E8 ou la, ki soti nan branch fanmi Levi a. Mwen konnen lang msye pa mare nan bouch li. Men koulye a, li gen tan nan wout ap vin jwenn ou. L\u0027a kontan anpil l\u00E8 l\u0027a w\u00E8 ou.",
    "W\u0027a pale av\u00E8 l\u0027, w\u0027a di l\u0027 sa pou l\u0027 di. m\u0027a ede nou tou de l\u00E8 n\u0027a gen pou nou pale. m\u0027a di nou sa pou nou f\u00E8.",
    "L\u0027a pale ak p\u00E8p la pou ou. Se tankou si se te ou menm ki t\u0027ap pale. Ou menm, w\u0027a tankou Bondye k\u0027ap di li sa pou li di.",
    "Kanta baton sa a, toujou kenbe l\u0027 nan men ou. Se av\u00E8k li w\u0027a f\u00E8 tout mirak ou gen pou f\u00E8 yo.",
    "Moyiz kite kote l\u0027 te ye a, li tounen lakay Jetwo, b\u00F2p\u00E8 li. Li di li: -Tanpri, kite m\u0027 ale. Mwen pral jwenn fr\u00E8 mwen yo nan p\u00E8yi Lejip. Mwen pral w\u00E8 si yo la toujou. Jetwo di Moyiz: -Ale ak k\u00E8 poze.",
    "Antan Moyiz nan peyi Madyan, Sey\u00E8 a di l\u0027: -Koulye a, tounen nan peyi Lejip, paske tout moun ki t\u0027ap chache touye ou yo fin mouri.",
    "Moyiz pran madanm li ak pitit gason l\u0027 yo, li mete yo sou bourik, epi li tounen nan peyi Lejip. Moyiz te gen baton Bondye a nan men l\u0027.",
    "Sey\u00E8 a di Moyiz konsa: -Koulye a, ou w\u00E8 w\u0027ap tounen nan peyi Lejip. Gade byen. Se pou ou f\u00E8 devan farawon an tout mirak mwen ba ou pouvwa f\u00E8 yo. Mwen menm, m\u0027ap f\u00E8 l\u0027 kenbe t\u00E8t av\u00E8k ou, li p\u0027ap vle kite p\u00E8p la ale.",
    "W\u0027a di farawon an: Men sa Sey\u00E8 a di: Izray\u00E8l se pitit mwen, se premye pitit mwen.",
    "Mwen di ou kite pitit mwen an ale f\u00E8 wout li pou l\u0027 ka f\u00E8 yon s\u00E8vis pou mwen. Si ou refize kite l\u0027 ale, mwen menm m\u0027ap touye premye pitit gason ou lan.",
    "Pandan vwayaj la, Moyiz rete pase lannwit yon kote. Sey\u00E8 a vin atake Moyiz. Li t\u0027ap chache touye l\u0027.",
    "Sefora pran yon moso r\u00F2ch byen file, li koupe pwent po ti k\u00F2k pitit gason l\u0027 lan, li voye l\u0027 jete nan pye Moyiz. Epi li di: -Se yon mari san ou ye pou mwen.",
    "Apre sa, Sey\u00E8 a kite Moyiz. L\u00E8 sa a, se pout\u00E8t sikonsizyon an Sefora te di ou se yon mari san pou mwen.",
    "Sey\u00E8 a di Arawon: -Ale kontre Moyiz nan dez\u00E8 a. Arawon pati, li kontre Moyiz sou m\u00F2n Bondye a. Li pase bra l\u0027 nan kou l\u0027.",
    "Moyiz di Arawon tou sa Sey\u00E8 a te di l\u0027 anvan li te voye l\u0027 la. Li f\u00E8 l\u0027 konnen tout mirak Sey\u00E8 a te ba li l\u00F2d f\u00E8.",
    "Moyiz ak Arawon pati ansanm, yo sanble tout ch\u00E8f fanmi p\u00E8p Izray\u00E8l la.",
    "Arawon di yo tou sa Sey\u00E8 a te di Moyiz. Moyiz menm f\u00E8 tout mirak yo devan tout p\u00E8p la.",
    "P\u00E8p la vin kw\u00E8 yo. L\u00E8 yo tande Sey\u00E8 a te vin vizite yo, li te w\u00E8 miz\u00E8 y\u0027ap pase a, yo tonbe ajenou, yo bese t\u00E8t yo jouk at\u00E8 pou adore Bondye."
  ],
  [
    "Apre sa, Moyiz ak Arawon ale b\u00F2 kote farawon an. Yo di l\u0027 konsa: -Men sa Sey\u00E8 a, Bondye p\u00E8p Izray\u00E8l la, voye di ou: Kite p\u00E8p mwen an ale pou yo ka f\u00E8 yon f\u00E8t pou mwen nan dez\u00E8 a.",
    "Farawon an reponn: -Kil\u00E8s ki Sey\u00E8 a pou m\u0027 ta swiv l\u00F2d li, pou m\u0027 kite p\u00E8p Izray\u00E8l la ale? Mwen pa konnen Sey\u00E8 sa a. Mwen p\u0027ap kite p\u00E8p Izray\u00E8l la al ankenn kote.",
    "Moyiz ak Arawon di l\u0027: -Bondye ebre yo te par\u00E8t devan nou. Tanpri, kite n al f\u00E8 yon ti vwayaj nan dez\u00E8 a. L\u00E8 n\u0027a fin mache pandan twa jou, n\u0027a rete pou n\u0027 touye b\u00E8t n\u0027ap ofri bay Sey\u00E8 a, Bondye nou an. Si nou pa f\u00E8 sa, l\u0027a voye move maladi sou nou, osinon l\u0027a f\u00E8 nou mouri nan lag\u00E8.",
    "Wa Lejip la di Moyiz ak Arawon: -Poukisa nou vle f\u00E8 p\u00E8p la kite travay li? Tounen nan travay nou!",
    "Farawon an di ank\u00F2: -Gade. Nou w\u00E8 jan p\u00E8p sa a vin pi plis pase moun peyi a. Koulye a at\u00F2, nou ta vle pou yo kite travay yo?",
    "Menm jou sa a, farawon an rele moun peyi Lejip ki te ch\u00E8f k\u00F2ve yo ansanm ak moun p\u00E8p Izray\u00E8l ki te f\u00F2mann yo, li ba yo l\u00F2d sa a:",
    "-Pa janm bay moun sa yo pay ank\u00F2 pou yo f\u00E8 brik, jan nou te konn f\u00E8 l\u0027 la. Se yo menm ki pou al ranmase pay yo bezwen.",
    "Men, se pou yo founi menm val\u00E8 brik yo te konn bay anvan an, san manke yonn. Se yon bann parese yo ye. Se pout\u00E8t sa y\u0027ap kriye, y\u0027ap di: O wi, ann al ofri b\u00E8t pou nou touye bay Bondye nou an.",
    "F\u00E8 yo travay pi r\u00E8d. Pa kite yo poze menm. Konsa yo p\u0027ap gen tan pou yo koute tout rad\u00F2t moun ap vin di yo.",
    "Ch\u00E8f k\u00F2ve yo ak f\u00F2mann yo vin di p\u00E8p la: -Men sa farawon an voye di nou: Li p\u0027ap ban nou pay ank\u00F2.",
    "Se nou menm ki pou al ranmase pay kote nou ka jwenn. Men, se toujou menm val\u00E8 brik la pou nou bay.",
    "Se konsa, p\u00E8p la gaye toupatou nan peyi Lejip ap chache z\u00E8b pou f\u00E8 pay.",
    "Ch\u00E8f k\u00F2ve yo te d\u00E8y\u00E8 yo tout tan, yo t\u0027ap di yo: -Se pou nou f\u00E8 menm val\u00E8 brik chak jou menm jan ak l\u00E8 yo te konn ban nou pay la.",
    "Ch\u00E8f k\u00F2ve farawon yo te mete k\u00E8k moun p\u00E8p Izray\u00E8l pou s\u00E8vi f\u00F2mann. Ata f\u00F2mann sa yo te anba makak tou. Ch\u00E8f k\u00F2ve yo t\u0027ap mande yo: -Poukisa ni ay\u00E8 ni j\u00F2di a, nou pa t\u0027 bay menm val\u00E8 brik nou te konn f\u00E8 anvan an?",
    "L\u00E8 sa a, f\u00F2mann yo ki te menm ras ak moun p\u00E8p Izray\u00E8l yo t al plenyen bay farawon an. Yo di l\u0027: -Monwa, poukisa ou f\u00E8 moun k\u0027ap s\u00E8vi ou yo sa?",
    "Yo pa ban nou pay ank\u00F2. Atousa, se tout tan y\u0027ap mande nou pou nou f\u00E8 brik. L\u00E8fini, yo mete nou anba makak. Men, se moun pa ou yo ki ant\u00F2 wi, monwa.",
    "Farawon an reponn yo: -Se yon bann parese nou ye. Se pout\u00E8t sa n\u0027ap di: O wi, kite n al ofri b\u00E8t pou nou touye bay Sey\u00E8 a.",
    "Al nan pye travay nou, tande! Yo p\u0027ap ban nou pay ank\u00F2. Degaje nou bay menm kantite brik la.",
    "F\u00F2mann yo ki te menm ras ak moun p\u00E8p Izray\u00E8l yo vin w\u00E8 yo te nan yon move sitiyasyon l\u00E8 yo mande yo pou yo f\u00E8 menm val\u00E8 brik yo te konn f\u00E8 a chak jou, san manke yonn.",
    "Antan y\u0027ap soti kay farawon an, yo kontre Moyiz ak Arawon ki t\u0027ap tann yo.",
    "Yo di yo: -Se pou Sey\u00E8 a w\u00E8 sa nou f\u00E8 la a. Se pou l\u0027 pini nou. Paske se nou menm ki lak\u00F2z ni farawon an ni moun k\u0027ap s\u00E8vi l\u0027 yo pa vle w\u00E8 p\u00E8p Izray\u00E8l la. Nou mete yon nepe nan men yo pou yo fini ak p\u00E8p la.",
    "L\u00E8 sa a, Moyiz tounen al jwenn Sey\u00E8 a ank\u00F2, li di l\u0027: -Sey\u00E8, poukisa w\u0027ap maltrete p\u00E8p la konsa? Poukisa ou te voye m\u0027?",
    "Depi menm l\u00E8 mwen t al b\u00F2 kote farawon an pou m\u0027 pale av\u00E8 l\u0027 pou ou a, se maltrete l\u0027ap maltrete p\u00E8p ou a. Epi ou pa f\u00E8 anyen pou delivre p\u00E8p la."
  ],
  [
    "Sey\u00E8 a di Moyiz konsa: -Se koulye a ou pral w\u00E8 sa m\u0027 pral f\u00E8 farawon an. Mwen pral f\u00E8 l\u0027 santi f\u00F2s pony\u00E8t mwen. Vle pa vle, l\u0027ap kite yo ale. Wi, m\u0027ap f\u00F2se l\u0027 sit\u00E8lman, se mete l\u0027ap mete yo dey\u00F2 nan peyi l\u0027 a.",
    "Bondye pale ak Moyiz, li di l\u0027: -Se mwen menm ki Sey\u00E8 a.",
    "Mwen te f\u00E8 Abraram, Izarak ak Jak\u00F2b konnen m\u0027 sou non Bondye ki gen tout pouvwa a. Mwen pa t\u0027 f\u00E8 yo konnen m\u0027 sou l\u00F2t non mwen an, ki vle di: Sey\u00E8 a.",
    "Mwen te pase yon kontra ak yo, mwen te pwom\u00E8t pou m\u0027 te ba yo peyi Kanaran an, peyi kote yo te viv tankou etranje a.",
    "Koulye a, mwen tande jan p\u00E8p Izray\u00E8l la ap plenn. Moun peyi Lejip yo f\u00E8 yo tounen esklav. Mwen vin chonje kontra mwen te pase ak yo a.",
    "Men sa ou pral di moun p\u00E8p Izray\u00E8l yo: Se mwen menm menm ki Sey\u00E8 a. M\u0027ap ban nou lib\u00E8te nou, m\u0027ap wete nou nan travay di moun peyi Lejip yo ap f\u00F2se nou f\u00E8 a. M\u0027ap delivre nou anba esklavaj kote yo mete nou an. M\u0027ap lonje bra m\u0027 pou m\u0027 delivre nou, pou pini moun peyi Lejip yo byen pini.",
    "M\u0027ap adopte nou pou p\u00E8p mwen, mwen menm m\u0027a Bondye nou. N\u0027a konnen se mwen menm Sey\u00E8 a, Bondye nou an, ki ban nou lib\u00E8te nou, ki wete nou nan travay di moun peyi Lejip yo ap f\u00F2se nou f\u00E8 a.",
    "Apre sa, m\u0027ap mennen nou tounen nan peyi mwen te s\u00E8mante m\u0027ap bay Abraram, Izarak ak Jak\u00F2b la. Se mwen menm Sey\u00E8 a k\u0027ap ban nou peyi sa a pou l\u0027 rele nou ch\u00E8m\u00E8t.",
    "Moyiz di p\u00E8p Izray\u00E8l la sa, men yo pa t\u0027 vle kw\u00E8 l\u0027, paske yo te about. Esklavaj la te peze lou sou yo.",
    "L\u00E8 sa a, Sey\u00E8 a di Moyiz konsa:",
    "-Ale b\u00F2 kote farawon an, wa Lejip la. Di l\u0027 konsa pou l\u0027 kite p\u00E8p Izray\u00E8l la soti kite peyi l\u0027 la.",
    "Men, Moyiz di Sey\u00E8 a: -Ata p\u00E8p Izray\u00E8l la pa t\u0027 koute m\u0027, at\u00F2 se farawon an ki ta koute m\u0027? Mwen tou pa konn pale.",
    "Sey\u00E8 a pale ak Moyiz ansanm ak Arawon. Li ba yo l\u00F2d pale ak p\u00E8p Izray\u00E8l la ansanm ak farawon an, wa Lejip la, pou f\u00E8 yo konnen yo tou de te resevwa l\u00F2d f\u00E8 p\u00E8p Izray\u00E8l la soti kite peyi Lejip.",
    "Men non ch\u00E8f fanmi p\u00E8p Izray\u00E8l yo: Woubenn, premye pitit Izray\u00E8l la. Se li ki papa En\u00F2k, Palou, Ezwon ak Kami. Se tout fanmi Woubenn lan sa.",
    "Apre li vin Simeyon. Men non pitit Simeyon yo: Jemw\u00E8l, Jamen, Arad, Jaken, Taoska ak Sayil, yon pitit li te f\u00E8 ak yon fanm moun peyi Kanaran. Se tout fanmi Simeyon yo sa.",
    "Apre li vin Levi. Men non pitit Levi yo ak tout pitit yo: G\u00E8chon, Keyat ak Merari. Levi te viv santrannsetan (137 an).",
    "Men pitit G\u00E8chon yo ak tout fanmi yo: Libni ak Chimeyi.",
    "Men pitit Keyat yo: Amram, Jizeya, Ebwon ak Ouzy\u00E8l. Keyat te viv antou santranntwazan (133 an).",
    "Men pitit Merari yo: Makli ak Mouchi. Se tout branch fanmi Levi yo sa ansanm ak pitit yo.",
    "Amram te marye ak Jokeb\u00E8d, ki matant li b\u00F2 papa. Jokeb\u00E8d te f\u00E8 Arawon ak Moyiz pou li. Amram te viv antou santrannsetan (137 an).",
    "Men pitit Jizeya yo: Kore, Nef\u00E8g ak Zikri.",
    "Men pitit Ouzy\u00E8l yo: Mikay\u00E8l, Elsafan ak Sitri.",
    "Arawon te marye ak Elicheba, pitit fi Aminadab, s\u00E8 Nakchon. Elicheba te f\u00E8 Nadab, Abiyou, Eleaza ak ltama pou Arawon.",
    "Men non pitit Kore yo: Asi, Elkana ak Abyazaf. Se tout fanmi Kore yo sa.",
    "Eleaza, pitit Arawon an, te marye ak yonn nan pitit fi Pouty\u00E8l yo, ki te f\u00E8 Fineas pou li. Men non tout ch\u00E8f fanmi Levi yo ak tout moun pa yo.",
    "Se menm Arawon sa a ansanm ak Moyiz Sey\u00E8 a te di: F\u00E8 pitit Izray\u00E8l yo soti kite peyi Lejip la, gwoup pa gwoup.",
    "Se yo menm tou ki t al di farawon an, wa Lejip la, pou l\u0027 f\u00E8 p\u00E8p Izray\u00E8l la soti kite Lejip. Wi, se Arawon sa a av\u00E8k Moyiz sa a ki te f\u00E8 tou sa.",
    "L\u00E8 Sey\u00E8 a te pale ak Moyiz nan peyi Lejip la, men sa li te di l\u0027:",
    "-Se mwen menm ki Sey\u00E8 a! Tou sa mwen di ou la a, se pou ou rap\u00F2te l\u0027 bay farawon an, wa Lejip la.",
    "Men Moyiz koupe paw\u00F2l nan bouch Sey\u00E8 a, li di l\u0027: -Paw\u00F2l pa vin nan bouch mwen fasil. Ou kw\u00E8 farawon an pral chita tande m\u0027?"
  ],
  [
    "Sey\u00E8 a di Moyiz konsa: -Gade! Mwen pral f\u00E8 ou tounen Bondye pou farawon an. Arawon, fr\u00E8 ou la, pral pale av\u00E8 l\u0027 pou ou tankou yon pwof\u00E8t.",
    "W\u0027a di Arawon tou sa mwen te ba ou l\u00F2d di. Li menm, l\u0027a repete l\u0027 bay farawon an pou farawon an voye pitit Izray\u00E8l yo pati kite peyi a.",
    "Mwen menm menm, m\u0027ap f\u00E8 farawon an f\u00E8 t\u00E8t di. Konsa, m\u0027a f\u00E8 plis mirak ak plis m\u00E8v\u00E8y toujou nan peyi Lejip la.",
    "Farawon an p\u0027ap koute nou. L\u00E8 sa a, m\u0027a frape peyi Lejip la. m\u0027a pini l\u0027 byen pini. m\u0027a pran pitit Izray\u00E8l yo, s\u00F2lda mwen yo, p\u00E8p mwen an, m\u0027ap f\u00E8 yo soti kite peyi Lejip.",
    "L\u00E8 m\u0027a frape peyi Lejip, l\u00E8 m\u0027a f\u00E8 pitit Izray\u00E8l yo soti nan mitan yo, moun peyi Lejip yo va konnen se mwen menm menm ki Sey\u00E8 a vre.",
    "Moyiz ak Arawon te f\u00E8 tou sa Sey\u00E8 a te ba yo l\u00F2d f\u00E8. Wi, yo f\u00E8 tou sa li te di yo f\u00E8 a.",
    "Moyiz te gen katrevenzan, Arawon te gen katreventwazan l\u00E8 yo t al pale ak farawon an.",
    "Sey\u00E8 a di Moyiz ak Arawon konsa:",
    "-Si farawon an mande nou f\u00E8 yon mirak pou moutre ki moun nou ye, ou menm Moyiz w\u0027a di Arawon pran baton l\u0027 lan, voye l\u0027 at\u00E8 devan farawon an. Baton an va tounen yon koul\u00E8v.",
    "Moyiz ak Arawon al b\u00F2 kote farawon an. Yo f\u00E8 sa Sey\u00E8 a te ba yo l\u00F2d f\u00E8 a. Arawon voye baton l\u0027 lan devan farawon an ak devan tout moun farawon yo. Baton an tounen yon koul\u00E8v.",
    "Men farawon an rele n\u00E8g save l\u0027 yo ak divin\u00F2 l\u0027 yo. Yo menm tou, av\u00E8k maji yo, yo te rive f\u00E8 menm bagay la tou.",
    "Yo voye baton pa yo at\u00E8, baton yo tounen koul\u00E8v tou. Men, baton Arawon an vale tout l\u00F2t baton yo.",
    "Farawon an t\u0027ap f\u00E8 t\u00E8t di toujou. Li pa t\u0027 vle koute Moyiz ak Arawon, tankou Sey\u00E8 a te di a.",
    "Sey\u00E8 a di Moyiz konsa: -Farawon an ap f\u00E8 t\u00E8t di toujou. Li pa vle kite p\u00E8p la ale.",
    "Ale b\u00F2 kote farawon an denmen maten, l\u00E8 li pral soti pou l\u0027 al b\u00F2 gwo larivy\u00E8 Nil la. Al tann li b\u00F2 larivy\u00E8 a. Baton ki te tounen koul\u00E8v la, w\u0027a kenbe l\u0027 nan men ou.",
    "W\u0027a di farawon an: Sey\u00E8 a, Bondye ebre yo, te voye m\u0027 di ou konsa kite p\u00E8p li a ale pou yo ka f\u00E8 yon s\u00E8vis pou li nan dez\u00E8 a. Men, jouk koulye a ou pa vle koute l\u0027.",
    "J\u00F2di a, men sa Sey\u00E8 a di: mwen pral f\u00E8 ou konnen se mwen menm ki Sey\u00E8 a. Mwen pral frape dlo gwo larivy\u00E8 a av\u00E8k baton ki nan men m\u0027 lan, dlo a pral tounen san.",
    "Tout pwason yo pral mouri, dlo a pral santi move, moun peyi Lejip yo p\u0027ap ka bw\u00E8 dlo ladan li ank\u00F2.",
    "Sey\u00E8 a di Moyiz ank\u00F2: -Di Arawon pran baton l\u0027 lan, lonje l\u0027 sou tout dlo ki nan peyi Lejip la: larivy\u00E8, kannal, letan, m\u0027a dlo, wi, sou tout dlo ki genyen. Dlo yo va tounen san. Konsa va gen san sou tout peyi a, menm nan ganm\u00E8l yo ak nan kannari yo.",
    "Moyiz ak Arawon f\u00E8 sa Sey\u00E8 a te ba yo l\u00F2d f\u00E8 a. Arawon leve baton l\u0027 lan, li frape dlo gwo larivy\u00E8 a devan farawon an ak devan tout moun farawon yo. Tout dlo gwo larivy\u00E8 a tounen san.",
    "Tout pwason nan larivy\u00E8 a mouri. Dlo a vin santi move. Moun peyi Lejip yo pa t\u0027 kapab pran dlo ladan l\u0027 pou yo bw\u00E8 ank\u00F2. Te gen san toupatou nan peyi a.",
    "Men, majisyen peyi Lejip yo te rive f\u00E8 menm bagay la tou av\u00E8k maji yo. Farawon an menm t\u0027ap f\u00E8 t\u00E8t di pi r\u00E8d. Li pa koute Moyiz ak Arawon, tankou Sey\u00E8 a te di a.",
    "Farawon an vire do ba yo, l\u0027 al lakay li tankou si anyen pa t\u0027 rive.",
    "Moun peyi Lejip yo pran fouye twou sou b\u00F2 gwo larivy\u00E8 a pou yo te ka jwenn dlo pr\u00F2p pou yo bw\u00E8, paske yo pa t\u0027 kapab bw\u00E8 dlo gwo larivy\u00E8 a.",
    "Apre Sey\u00E8 a te fin frape gwo larivy\u00E8 a, li kite s\u00E8t jou pase."
  ],
  [
    "Apre sa, Sey\u00E8 a di Moyiz konsa: -Ale kote farawon an. W\u0027a di l\u0027: Men sa Sey\u00E8 a di: Kite p\u00E8p mwen an ale pou l\u0027 kapab f\u00E8 s\u00E8vis pou mwen.",
    "Koute byen. Si ou derefize kite yo ale, mwen pral lage krapo sou tout peyi a pou pini ou.",
    "Gwo larivy\u00E8 a pral plen krapo. Yo pral soti nan larivy\u00E8 a, y\u0027ap anvayi toupatou, y\u0027ap antre lakay ou, anndan chanm ou, y\u0027ap moute jouk nan kabann ou. Y\u0027ap antre lakay moun pa ou yo, lakay tout p\u00E8p ou a, nan fou kote yo f\u00E8 pen, nan ganm\u00E8l kote yo pare pat.",
    "Y\u0027ap vole sou ou, sou p\u00E8p ou a, sou tout moun pa ou yo.",
    "Sey\u00E8 a di Moyiz: -Di Arawon lonje men li av\u00E8k baton l\u0027 lan sou larivy\u00E8 yo, sou kannal yo ak sou m\u0027a dlo yo. F\u00E8 krapo moute kouvri peyi Lejip la.",
    "Arawon lonje men l\u0027 sou tout dlo nan peyi Lejip la. Epi krapo moute kouvri tout peyi a.",
    "Men majisyen peyi Lejip yo, av\u00E8k maji yo, te rive f\u00E8 menm bagay la tou. Yo f\u00E8 krapo moute vin sou peyi Lejip la.",
    "Farawon an rele Moyiz ak Arawon, li di yo: -Lapriy\u00E8 Sey\u00E8 a, mande l\u0027 pou l\u0027 chase krapo sa yo soti sou mwen ak sou p\u00E8p mwen an. Apre sa, m\u0027a kite p\u00E8p ou a ale pou yo ka touye b\u00E8t y\u0027ap ofri bay Sey\u00E8 a.",
    "L\u00E8 sa a Moyiz di farawon an: -Se ou menm, farawon, ki konnen kil\u00E8 ou vle pou m\u0027 lapriy\u00E8 Sey\u00E8 a pou ou, pou moun pa ou yo ansanm ak p\u00E8p ou a. Wi, se ou ki pou di m\u0027 kil\u00E8 ou vle pou Sey\u00E8 a wete krapo sa yo lakay ou ak nan kay p\u00E8p ou a, pou yo rete nan larivy\u00E8 a ase.",
    "Farawon an reponn: -W\u0027a f\u00E8 sa denmen. Moyiz di li: -Sa va pase jan ou di l\u0027 la, pou ou sa konnen pa gen Bondye tankou Sey\u00E8 a, Bondye nou an.",
    "Krapo yo pral soti lakay ou, y\u0027a wete k\u00F2 yo sou ou, sou moun pa ou yo ak sou p\u00E8p ou a. Se nan gwo larivy\u00E8 a ase va gen krapo.",
    "Moyiz ak Arawon soti lakay farawon an. Moyiz lapriy\u00E8 Sey\u00E8 a ak tout k\u00E8 l\u0027 pou krapo li te voye sou farawon yo.",
    "Sey\u00E8 a f\u00E8 sa Moyiz te mande l\u0027 la: krapo yo mouri toupatou, nan kay, nan lakou, nan jaden.",
    "Moun peyi Lejip yo ranmase yo f\u00E8 gwo pil. Toupatou nan peyi a te santi move ak krapo mouri yo.",
    "L\u00E8 farawon an w\u00E8 yo te ba l\u0027 yon souf, li konmanse f\u00E8 t\u00E8t di ank\u00F2. Li pa koute Moyiz ak Arawon, tankou Sey\u00E8 a te di a.",
    "Sey\u00E8 a di Moyiz konsa: -Di Arawon lonje baton l\u0027 lan, frape pousy\u00E8 t\u00E8 a. Pousy\u00E8 a va tounen v\u00E8min nan tout peyi Lejip la.",
    "Moyiz ak Arawon f\u00E8 sa vre. Arawon lonje men li av\u00E8k baton an, li frape pousy\u00E8 t\u00E8 a. Pousy\u00E8 a tounen v\u00E8min sou tout moun ak sou tout b\u00E8t. Tout pousy\u00E8 t\u00E8 a tounen v\u00E8min nan tout peyi Lejip la.",
    "Majisyen yo vin ank\u00F2 ak maji yo pou yo te f\u00E8 menm bagay la tou. Men, fwa sa a, yo pa t\u0027 kapab. v\u00E8min yo te sou tout moun ak sou tout b\u00E8t.",
    "Majisyen yo di farawon an: -Sa se travay Bondye. Men farawon an t\u0027ap f\u00E8 t\u00E8t di toujou. Li pa t\u0027 vle koute Moyiz ak Arawon, tankou Sey\u00E8 a te di a.",
    "Sey\u00E8 a di Moyiz ank\u00F2: -Leve granmaten, ale jwenn farawon an l\u00E8 li pral larivy\u00E8 a. W\u0027a di l\u0027: men sa Sey\u00E8 a di: Kite p\u00E8p mwen an ale, pou yo ka f\u00E8 s\u00E8vis pou mwen.",
    "Si ou pa kite p\u00E8p mwen an ale, mwen pral voye mouchav\u00E8 sou ou, sou moun pa ou yo, sou tout p\u00E8p ou a ak nan tout kay yo. Mouchav\u00E8 pral plen kay moun peyi Lejip yo, yo pral kouvri tout peyi a.",
    "Men jou sa a, m\u0027a f\u00E8 yon bagay pou peyi Gochenn kote p\u00E8p mwen an rete a. p\u0027ap gen yon mouchav\u00E8 la. Konsa, w\u0027a konnen se mwen menm, Sey\u00E8 a, k\u0027ap travay nan peyi a.",
    "m\u0027a veye pou sa k\u0027ap rive p\u00E8p ou a pa rive p\u00E8p mwen an. Se denmen mwen pral f\u00E8 m\u00E8v\u00E8y sa a.",
    "Sey\u00E8 a f\u00E8 sa vre jan l\u0027 te di l\u0027 la: yon kantite mouchav\u00E8 desann sou kay farawon an, sou kay moun pa l\u0027 yo ak sou tout peyi a. Mouchav\u00E8 t\u0027ap devaste tout peyi Lejip la.",
    "L\u00E8 sa a, farawon an f\u00E8 rele Moyiz ak Arawon, li di yo: -Nou m\u00E8t al ofri b\u00E8t pou touye pou Bondye nou an, men n\u0027ap f\u00E8 l\u0027 isit la nan peyi a.",
    "Moyiz reponn li: -Li p\u0027ap bon pou nou f\u00E8 l\u0027 konsa, paske moun peyi Lejip yo ka ofiske l\u00E8 y\u0027a w\u00E8 ki kalite b\u00E8t nou touye pou ofri bay Sey\u00E8 a, Bondye nou an. Si nou ofri bagay sa yo devan moun peyi Lejip yo, y\u0027a ka touye nou ak kout r\u00F2ch.",
    "Se pou nou mache twa jou nan dez\u00E8 a. Se la n\u0027a touye b\u00E8t n\u0027ap ofri bay Sey\u00E8 a, Bondye nou an, jan li te di nou an.",
    "Farawon an di li: -Bon! M\u0027ap kite nou al touye b\u00E8t n\u0027ap ofri bay Sey\u00E8 a, Bondye nou an, nan dez\u00E8 a, men se pa pou nou al tw\u00F2 lwen. L\u00E8fini, lapriy\u00E8 pou mwen tou.",
    "Moyiz di l\u0027 konsa: -Kou m\u0027 soti isit la, mwen pral lapriy\u00E8 Sey\u00E8 a. Denmen mouchav\u00E8 yo ap soti sou ou ansanm ak sou moun pa ou yo ak sou tout p\u00E8p la. Yo pral byen lwen. Men, piga ou twonpe nou ank\u00F2. Pa refize kite p\u00E8p la al ofri b\u00E8t pou yo touye bay Sey\u00E8 a.",
    "Moyiz soti lakay farawon an, l\u0027 al lapriy\u00E8 Sey\u00E8 a.",
    "Sey\u00E8 a f\u00E8 sa Moyiz te mande l\u0027 la. Li f\u00E8 mouchav\u00E8 yo soti sou farawon an, sou tout moun pa l\u0027 yo ansanm ak sou tout p\u00E8p la. Li f\u00E8 yo ale byen lwen. Pa yon mouchav\u00E8 pa t\u0027 rete.",
    "Men, menm jou sa a, farawon an f\u00E8 t\u00E8t di ank\u00F2, li pa t\u0027 vle kite p\u00E8p la ale."
  ],
  [
    "Sey\u00E8 a di Moyiz konsa: -Ale b\u00F2 kot farawon an, w\u0027a di l\u0027: Men sa Sey\u00E8 a, Bondye p\u00E8p ebre a, voye di ou: Kite p\u00E8p mwen an ale pou yo ka f\u00E8 s\u00E8vis pou mwen.",
    "Si ou derefize kite yo ale, si ou kenbe yo toujou, men sak pral rive:",
    "M\u0027ap leve men m\u0027 sou b\u00E8t ou gen nan jaden ou yo: chwal, bourik, chamo, b\u00E8f, mouton, kabrit. Yon gwo maladi pral tonbe sou yo.",
    "Men m\u0027a veye pou sa ki rive b\u00E8t moun peyi Lejip yo pa rive b\u00E8t moun p\u00E8p Izray\u00E8l yo, pou ankenn b\u00E8t moun p\u00E8p Izray\u00E8l yo pa mouri.",
    "Sey\u00E8 a fikse jou pou l\u0027 f\u00E8 bagay sa a. Li di se denmen l\u0027ap f\u00E8 sa nan tout peyi a.",
    "Nan denmen vre, Sey\u00E8 a f\u00E8 sa l\u0027 te di li t\u0027ap f\u00E8 a: tout b\u00E8t moun peyi Lejip yo mouri. Men, pa yonn nan b\u00E8t moun Izray\u00E8l yo pa t\u0027 mouri.",
    "Farawon an voye pran nouv\u00E8l sak pase: li vin konnen pa t\u0027 gen yonn nan b\u00E8t moun Izray\u00E8l yo ki te mouri. Men, farawon an t\u0027ap f\u00E8 t\u00E8t di toujou. Li pa t\u0027 vle kite p\u00E8p la ale.",
    "Apre sa, Sey\u00E8 a di Moyiz ak Arawon: -Plen de men nou ak sann dife. Se pou Moyiz voye sann lan jete anl\u00E8 devan farawon an.",
    "Sann lan pral gaye tankou pousy\u00E8 pou l\u0027 kouvri tout peyi Lejip la. Toupatou li pral f\u00E8 yon kantite bouton leve sou tout moun ak sou tout b\u00E8t nan peyi a. L\u00E8fini, bouton yo ap pete, y\u0027ap f\u00E8 malenng.",
    "Yo pran sann dife a, yo par\u00E8t devan farawon an. Moyiz voye sann lan jete anl\u00E8. Sann lan f\u00E8 bouton leve sou tout moun ak sou tout b\u00E8t. Epi bouton yo pete f\u00E8 malenng.",
    "Ata majisyen yo pa t\u0027 kapab par\u00E8t devan Moyiz, paske yo te kouvri ak malenng tou tankou tout moun peyi Lejip yo.",
    "Men Sey\u00E8 a te f\u00E8 farawon an f\u00E8 t\u00E8t di pi r\u00E8d. Farawon an pa t\u0027 koute Moyiz ak Arawon, tankou Sey\u00E8 a te di Moyiz la.",
    "Sey\u00E8 a di Moyiz konsa: -Leve granmaten, al par\u00E8t devan farawon an. W\u0027a di l\u0027: Men sa Sey\u00E8 a, Bondye p\u00E8p ebre a, voye di ou: Kite p\u00E8p mwen an ale pou yo ka al f\u00E8 s\u00E8vis pou mwen.",
    "Paske, fwa sa a, mwen pral voye tout kalite mal\u00E8 mwen konn f\u00E8 yo sou ou menm menm, sou moun pa ou yo ak sou tout p\u00E8p ou a. Konsa, w\u0027a konnen pa gen tankou m\u0027 sou tout lat\u00E8.",
    "Si mwen te lonje men m\u0027 pou m\u0027 te lage lanm\u00F2 sou ou ansanm ak tout p\u00E8p ou a, nou tout nou te dispar\u00E8t n\u00E8t sou lat\u00E8.",
    "Men, mwen kite nou viv pou nou kapab w\u00E8 pouvwa mwen, pou moun ka nonmen non m\u0027 sou tout lat\u00E8.",
    "Men w\u0027ap pran p\u00F2z awogan ou av\u00E8k p\u00E8p mwen an, ou pa vle kite yo ale.",
    "Koute! Fwa sa a, denmen mwen pral f\u00E8 lagr\u00E8l tonbe tankou lapli, bagay moun poko janm w\u00E8 nan peyi Lejip, depi peyi a peyi jouk jounen j\u00F2di a.",
    "Koulye a, bay l\u00F2d pou yo pran tout b\u00E8t nou gen nan jaden ak tout l\u00F2t bagay nou gen dey\u00F2 mete yo anndan kay pou pwoteje yo. Paske, yon gwo lagr\u00E8l pral tonbe sou tout moun ak sou tout b\u00E8t ki dey\u00F2. Yo pral mouri.",
    "Te gen k\u00E8k moun nan moun pa farawon yo ki te p\u00E8 l\u00E8 yo tande sa Sey\u00E8 a te di. Yo f\u00E8 tout domestik yo ansanm ak tout b\u00E8t yo antre anba kay.",
    "Men, gen l\u00F2t ki pa t\u0027 okipe sa Sey\u00E8 a te di. Yo kite tout domestik yo ak tout b\u00E8t yo dey\u00F2.",
    "Sey\u00E8 a di Moyiz konsa: -Leve men ou anl\u00E8. Lagr\u00E8l pral tonbe sou tout peyi Lejip la, sou tout moun ki dey\u00F2, sou tout b\u00E8t ak sou tout plant ki nan jaden.",
    "Moyiz lonje baton l\u0027 lan anl\u00E8 nan sy\u00E8l la. Sey\u00E8 a voye loraj, lagr\u00E8l ak z\u00E8kl\u00E8. Loraj la tonbe anpil kote. Wi, Sey\u00E8 a voye lagr\u00E8l sou tout peyi Lejip la.",
    "Lagr\u00E8l t\u0027ap tonbe, z\u00E8kl\u00E8 t\u0027ap f\u00E8 yanyan nan sy\u00E8l la. Se te pi gwo kout tan ki te tonbe sou peyi a depi peyi a peyi.",
    "Lagr\u00E8l tonbe toupatou nan peyi Lejip la. Li tonbe sou tou sa ki te dey\u00F2, sou tout moun ak sou tout b\u00E8t. Li tonbe sou tout plant ki nan jaden, li kraze tout pyebwa.",
    "Se s\u00E8l nan peyi Gochenn lan lagr\u00E8l la pa t\u0027 tonbe. Se la moun p\u00E8p Izray\u00E8l yo te rete.",
    "Farawon an f\u00E8 rele Moyiz ak Arawon, li di yo konsa: -Fwa sa a, mwen rekon\u00E8t t\u00F2 mwen. Se Sey\u00E8 a ki gen rezon. Se mwen menm ak p\u00E8p mwen an ki ant\u00F2.",
    "Lapriy\u00E8 Sey\u00E8 a pou l\u0027 f\u00E8 loraj la sispann, pou l\u0027 f\u00E8 lagr\u00E8l la rete. Mwen pwom\u00E8t pou m\u0027 kite nou ale. Nou pa bezwen rete ank\u00F2.",
    "Moyiz di l\u0027 konsa: -Soti m\u0027 soti lavil la, mwen pral lapriy\u00E8 nan pye Sey\u00E8 a. Loraj la va sispann, p\u0027ap gen lagr\u00E8l ank\u00F2. Konsa w\u0027a konnen t\u00E8 a se pou Sey\u00E8 a li ye.",
    "Men mwen konnen ni ou menm, ni moun pa ou yo, nou poko ap respekte Sey\u00E8 a, Bondye a.",
    "Tout pye koton swa yo ak tout jaden l\u00F2j yo te boule. L\u00F2j la te deja f\u00E8 grap, koton yo t\u0027ap fleri.",
    "Men ble ak pitimi pa t\u0027 gate, paske yo toujou an reta sou l\u00F2t plant yo.",
    "Moyiz soti lakay farawon an, l\u0027 al andey\u00F2 lavil la. Li lapriy\u00E8 nan pye Sey\u00E8 a. Loraj la sispann, lagr\u00E8l la rete. pa t\u0027 gen lapli ank\u00F2.",
    "L\u00E8 farawon an w\u00E8 lapli a, lagr\u00E8l la ak loraj la sispann, li kontinye f\u00E8 peche toujou. Li f\u00E8 t\u00E8t di, li menm ansanm ak tout moun pa l\u0027 yo.",
    "Nan f\u00E8 t\u00E8t di sa a, li pa t\u0027 kite moun p\u00E8p Izray\u00E8l yo ale, jan Sey\u00E8 a te f\u00E8 Moyiz al di l\u0027 la."
  ],
  [
    "Sey\u00E8 a di Moyiz ank\u00F2: -Ale b\u00F2 kot farawon an. Se mwen menm ki f\u00E8 l\u0027 gen t\u00E8t di, li menm ansanm ak moun pa l\u0027 yo, pou m\u0027 f\u00E8 yo w\u00E8 m\u00E8v\u00E8y mwen ka f\u00E8 nan mitan yo.",
    "Konsa tou, n\u0027a rakonte pitit nou yo ak pitit pitit nou yo sa mwen te f\u00E8 moun peyi Lejip yo pase ak kalite m\u00E8v\u00E8y mwen te f\u00E8 nan mitan yo. L\u00E8 sa a nou tout n\u0027a konnen se mwen menm menm ki Sey\u00E8 a.",
    "Se konsa Moyiz ak Arawon ale b\u00F2 kote farawon an. Yo di l\u0027: -Men sa Sey\u00E8 a, Bondye p\u00E8p ebre a, voye di ou: Kil\u00E8 w\u0027a aprann soum\u00E8t t\u00E8t ou devan mwen? Kite p\u00E8p mwen an ale pou l\u0027 ka f\u00E8 yon s\u00E8vis pou mwen.",
    "Si ou refize kite p\u00E8p mwen an ale, men sa m\u0027 pral f\u00E8: Denmen, mwen pral voye krik\u00E8t v\u00E8t sou tout peyi a.",
    "Yo pral kouvri tout t\u00E8 a, jouk moun p\u0027ap ka w\u00E8 t\u00E8 a ank\u00F2. Yo pral devore ti r\u00E8s lagr\u00E8l te kite pou nou an. y\u0027a devore tout pyebwa ki nan jaden nou yo.",
    "Y\u0027ap anvayi tout kay ou yo, kay tout moun pa ou yo ak kay tout moun nan peyi a. Se bagay granpapa nou yo ak zans\u00E8t nou yo pa t\u0027 janm w\u00E8 depi yo f\u00E8t jouk jounen j\u00F2di a. Apre sa, Moyiz vire do l\u0027, li soti kay farawon an.",
    "Moun pa farawon yo vin di l\u0027: -Kil\u00E8 nonm sa a va sispann ban nou pwobl\u00E8m? Kite moun yo ale non. Kite yo al f\u00E8 s\u00E8vis pou Bondye yo a. Ou pa w\u00E8 jan peyi Lejip la ap fini!",
    "Se konsa yo f\u00E8 Moyiz ak Arawon tounen vin kote farawon an. Farawon an di yo: -Nou m\u00E8t al f\u00E8 s\u00E8vis pou Sey\u00E8 a, Bondye nou an. Kil\u00E8s ki prale?",
    "Moyiz reponn li: -Nou prale ak tout timoun yo, ak tout granmoun yo, ak tout pitit gason nou yo, ak tout pitit fi nou yo ansanm ak b\u00E8f, mouton ak kabrit nou yo, paske se yon gwo s\u00E8vis pou n\u0027 f\u00E8 pou Sey\u00E8 a.",
    "Farawon an di yo: -Gade jan nou gen move lide d\u00E8y\u00E8 t\u00E8t nou! Mwen ta swete pou Sey\u00E8 a ede nou vre! Men, mwen p\u0027ap kite nou ale ansanm ak timoun yo.",
    "Non. Sa p\u0027ap pase konsa. Se nou menm gason yo ase ki m\u00E8t ale pou f\u00E8 s\u00E8vis pou Sey\u00E8 a. Se pa sa nou te mande? L\u00E8 l\u0027 fin di yo sa, li f\u00E8 mete yo dey\u00F2 lakay li.",
    "Sey\u00E8 a di Moyiz: -Lonje men ou sou peyi Lejip la pou f\u00E8 krik\u00E8t yo vini sou li. Y\u0027ap vini, y\u0027ap devore tout f\u00E8y bwa nan peyi a. Wi, y\u0027a devore tou sa lagr\u00E8l te kite.",
    "Moyiz lonje baton l\u0027 lan sou peyi Lejip la. Sey\u00E8 a f\u00E8 yon van n\u00F2de soufle sou peyi a. Van an soufle tout yon jounen ak tout yon nwit. Nan maten, van an pote krik\u00E8t v\u00E8t yo vini.",
    "Krik\u00E8t yo tonbe sou peyi Lejip la, yo poze toupatou nan peyi a. Moun pa t\u0027 janm w\u00E8 kantite krik\u00E8t konsa, epi se bagay yo p\u0027ap janm w\u00E8 ank\u00F2.",
    "Krik\u00E8t yo kouvri t\u00E8 a n\u00E8t. T\u00E8 a vin tou nwa ak krik\u00E8t. Krik\u00E8t yo manje tou sak t\u0027ap pouse nan peyi a, tout fwi ki te nan pyebwa yo, tou sa lagr\u00E8l te kite. pa t\u0027 rete yon ti f\u00E8y v\u00E8t nan pyebwa yo ank\u00F2 nan tout peyi Lejip la. Tout jaden te p\u00E8di n\u00E8t.",
    "L\u00E8 sa a, farawon an prese f\u00E8 rele Moyiz ak Arawon, li di yo: -Mwen peche kont Sey\u00E8 a, Bondye nou an, mwen peche kont nou menm tou.",
    "Tanpri, padonnen peche m\u0027 fwa sa a. Lapriy\u00E8 Sey\u00E8 a, Bondye nou an, ank\u00F2 pou l\u0027 wete chatiman sa a sou mwen. Se touye chatiman sa a ap touye m\u0027!",
    "Moyiz soti kay farawon an. Li lapriy\u00E8 Sey\u00E8 a.",
    "Sey\u00E8 a f\u00E8 yon gwo van lw\u00E8s soufle fwa sa a. Van an pote tout krik\u00E8t yo al jete nan lanm\u00E8 Wouj la. Pat rete yon s\u00E8l grenn krik\u00E8t nan tout peyi Lejip la.",
    "Men Sey\u00E8 a f\u00E8 farawon an f\u00E8 t\u00E8t di ank\u00F2. Farawon an pa kite moun p\u00E8p Izray\u00E8l yo ale.",
    "Sey\u00E8 a di Moyiz ank\u00F2: -Lonje men ou anl\u00E8 pou f\u00E8nwa kouvri peyi Lejip la, yon f\u00E8nwa sit\u00E8lman pw\u00E8s moun ta ka santi li anba men yo.",
    "Moyiz leve men li anl\u00E8, epi yon f\u00E8nwa byen pw\u00E8s desann kouvri tout peyi Lejip la pandan twa jou.",
    "Moun peyi Lejip yo f\u00E8 twa jou yonn pa t\u0027 ka w\u00E8 l\u00F2t, pesonn pa mete t\u00E8t dey\u00F2. Men, te gen kl\u00E8te kote moun p\u00E8p Izray\u00E8l yo te rete a.",
    "Farawon an f\u00E8 rele Moyiz, li di l\u0027 konsa: -Nou m\u00E8t ale f\u00E8 s\u00E8vis pou Sey\u00E8 a. Nou m\u00E8t ale ak timoun nou yo. Men mouton nou yo, kabrit nou yo ak b\u00E8f nou yo ap rete isit la.",
    "Moyiz reponn li: -Bon, l\u00E8 sa a, se ou menm ki pral ban nou b\u00E8t pou nou touye pou nou boule pou Sey\u00E8 a, Bondye nou an?",
    "Tout b\u00E8t nou f\u00E8t pou ale ak nou. Nou p\u0027ap kite yonn d\u00E8y\u00E8. Paske, se ladan yo pou nou pran sa nou bezwen pou f\u00E8 s\u00E8vis pou Sey\u00E8 a, Bondye nou an. Tout tan nou pa rive, nou poko konnen kisa nou pral chwazi pou ofri bay Sey\u00E8 a.",
    "Men Sey\u00E8 a f\u00E8 farawon an f\u00E8 t\u00E8t di pi r\u00E8d toujou. Farawon an pa t\u0027 vle kite yo ale.",
    "Farawon an di Moyiz konsa: -Wete k\u00F2 ou devan m\u0027. Gade! Pa janm par\u00E8t devan m\u0027 ank\u00F2, paske jou ou ta par\u00E8t devan m\u0027 ank\u00F2, m\u0027ap dispar\u00E8t ou.",
    "Moyiz reponn li: -Jan ou vle! Mwen p\u0027ap janm par\u00E8t devan ou ank\u00F2."
  ],
  [
    "Sey\u00E8 a di Moyiz: -Mwen pral voye yon l\u00F2t mal\u00E8 sou farawon an ak sou peyi Lejip la. Apre sa, l\u0027ap kite nou ale. Wi, l\u00E8 l\u0027a pare pou l\u0027 kite nou ale a, se mete l\u0027ap mete nou dey\u00F2.",
    "Pale ak p\u00E8p Izray\u00E8l la. Se pou yo chak mande vwazen ak vwazen yo f\u00E8 yo kado bagay yo genyen ki f\u00E8t an ajan osinon an l\u00F2.",
    "Sey\u00E8 a te f\u00E8 moun peyi Lejip yo vin gen k\u00E8 sansib pou moun p\u00E8p Izray\u00E8l yo. Pou Moyiz menm, tout moun nan peyi a te gen gwo resp\u00E8 pou li. Moun farawon yo ansanm ak tout p\u00E8p la te respekte Moyiz anpil.",
    "Moyiz di farawon an: -Men sa Sey\u00E8 a di: Asw\u00E8 a, nan mitan lannwit, m\u0027ap pase kay moun peyi Lejip yo.",
    "Tout premye pitit gason moun peyi Lejip yo pral mouri, depi premye pitit farawon an, ki chita sou fot\u00E8y la, jouk premye pitit gason d\u00E8nye klas s\u00E8vant k\u0027ap travay nan moulen. Premye pitit tout b\u00E8t pral mouri tou.",
    "Pral gen yon s\u00E8l gwo r\u00E8l nan tout peyi a, r\u00E8l moun poko janm tande, r\u00E8l moun p\u0027ap janm tande ank\u00F2.",
    "Men, nan mitan p\u00E8p Izray\u00E8l la, ou p\u0027ap menm tande yon chen wouke, paske ni moun ni b\u00E8t p\u0027ap mouri la. Konsa, w\u0027a konnen Sey\u00E8 a f\u00E8 yon diferans ant p\u00E8p peyi Lejip la ak p\u00E8p Izray\u00E8l la.",
    "L\u00E8 sa a, tout moun pa ou yo pral desann vin kote mwen. Y\u0027ap bese t\u00E8t yo jouk at\u00E8 devan mwen. y\u0027a di m\u0027: Ale non, ou menm ansanm ak tou p\u00E8p ou a. Se l\u00E8 sa a, m\u0027a pati. L\u00E8fini, Moyiz soti byen fache lakay farawon an.",
    "Sey\u00E8 a di Moyiz: -Farawon an p\u0027ap koute ou. Konsa, m\u0027a f\u00E8 plis m\u00E8v\u00E8y toujou nan peyi Lejip.",
    "Moyiz ak Arawon te f\u00E8 tout mirak sa yo devan farawon an. Men farawon an pa t\u0027 vle kite moun p\u00E8p Izray\u00E8l yo soti kite peyi a. Sey\u00E8 a f\u00E8 farawon an f\u00E8 t\u00E8t di pi r\u00E8d toujou."
  ],
  [
    "Antan Moyiz ak Arawon te nan peyi Lejip la, Sey\u00E8 a di yo:",
    "-Se mwa sa a k\u0027ap premye mwa pou nou nan lanne a. Se limenm k\u0027ap anvan tout l\u00F2t mwa yo.",
    "Pale tout moun p\u00E8p Izray\u00E8l la. Di yo: sou dizy\u00E8m jou mwa sa a, n\u0027a pran yon ti mouton pou chak fanmi, tande byen wi, yon ti mouton pou chak kay.",
    "Si pa gen kont moun nan kay la pou manje tout ti mouton an, se pou yo mete t\u00E8t yo ansanm ak vwazinaj ki pi pre kay la. N\u0027a kalkile kantite moun ki neses\u00E8 pou manje mouton an, sa chak moun ka manje.",
    "Se pou ti b\u00E8t nou chwazi a yon timal ki gen ennan, epi ki pa gen ankenn enfimite, li te m\u00E8t mouton, li te m\u00E8t kabrit.",
    "N\u0027a gade l\u0027 apa jouk sou kat\u00F2zy\u00E8m jou mwa a. Jou sa a, nan asw\u00E8, tout moun Izray\u00E8l yo va touye ti b\u00E8t la anvan li fin f\u00E8 nwa.",
    "N\u0027a pran ti gout nan san b\u00E8t la, n\u0027a pase l\u0027 sou de chanbrann p\u00F2t kay la ansanm ak sou trav\u00E8s lento p\u00F2t la, nan kay kote n\u0027ap manje ti b\u00E8t la.",
    "Menm nwit sa a, n\u0027a boukannen vyann lan. Apre sa, n\u0027a manje l\u0027 av\u00E8k pen ki f\u00E8t san ledven epi ak f\u00E8y lanman.",
    "Piga nou manje vyann lan ni manke kwit ni bouyi. Se boukannen pou nou boukannen l\u0027 tout ank\u00E8 ak tout tonbe a.",
    "Pa kite anyen pou denmen maten. Si rete r\u00E8s, se pou nou boule l\u0027 nan dife.",
    "Men ki jan pou nou ranje k\u00F2 nou pou nou manje l\u0027: n\u0027a mare ren nou, sapat nou nan pye nou, baton nou nan men nou. Se pou nou manje l\u0027 prese prese, paske se l\u00E8 sa a Sey\u00E8 a ap pase.",
    "Jou lannwit sa a, m\u0027ap pase nan tout peyi Lejip la, m\u0027ap touye tout premye pitit gason ak tout premye pitit b\u00E8t yo ki nan peyi a. M\u0027ap regle tout bondye peyi Lejip yo. Se mwen menm ki Sey\u00E8 a.",
    "San nou pase sou p\u00F2t yo va make kay kote nou ye a. L\u00E8 m\u0027a w\u00E8 san an, m\u0027a sote kay nou. Konsa, l\u00E8 m\u0027ap frape peyi Lejip la, chatiman an p\u0027ap tonbe sou nou tou.",
    "Jou sa a, se yon jou pou nou pa janm bliye. Se pou nou fete l\u0027 tankou yon f\u00E8t pou Sey\u00E8 a, chak l\u00E8 l\u00E8 a va rive. Se pou nou pase yon lwa pou nou toujou fete f\u00E8t sa a, nou menm ak tout pitit pitit nou yo.",
    "Pandan s\u00E8t jou, se pou nou manje pen ki f\u00E8t san ledven. Depi premye jou nan mwa a, n\u0027a wete tout ledven anndan lakay nou, paske depi premye jou a, rive sou sety\u00E8m jou a, si yon moun gen mal\u00E8 manje pen ki gen ledven ladan l\u0027, se pou yo dispar\u00E8t li nan mitan p\u00E8p Izray\u00E8l la.",
    "Sou premye jou a ak sou sety\u00E8m jou a, n\u0027a reyini pou nou lapriy\u00E8. Jou sa yo, nou p\u0027ap f\u00E8 ankenn travay. Manje ase n\u0027a f\u00E8 pou tout moun manje.",
    "N\u0027a toujou fete f\u00E8t pen san ledven an, paske se jou sa a mwen te f\u00E8 tout lame moun nou yo soti kite peyi Lejip. N\u0027a toujou fete f\u00E8t sa a, de pitit an pitit tankou yon lwa ki la pou tout tan.",
    "Nan premye mwa a, depi kat\u00F2zy\u00E8m jou a nan asw\u00E8 rive jouk sou venteyeny\u00E8m jou a nan asw\u00E8 tou, se pen san ledven pou nou manje.",
    "Pandan s\u00E8t jou sa yo, p\u0027ap gen ledven lakay nou paske nenp\u00F2t moun ki va gen mal\u00E8 manje pen ki gen ledven, yo gen pou yo dispar\u00E8t li nan mitan p\u00E8p Izray\u00E8l la, kit se yon etranje, kit se yonn nan nou.",
    "Se pa pou nou manje pen ki gen ledven. Lakay nou, se pou tout moun manje pen san ledven.",
    "Moyiz rele tout ch\u00E8f fanmi p\u00E8p Izray\u00E8l la, li di yo: -Se pou chak moun al chache yon ti mouton osinon yon ti kabrit pou yo touye pou f\u00E8t delivrans lan pou fanmi nou.",
    "Apre sa, n\u0027a pran yon branch iz\u00F2p, n\u0027a tranpe l\u0027 nan kiv\u00E8t ki gen san b\u00E8t la. N\u0027a pase l\u0027 sou de chanbrann p\u00F2t la ak sou trav\u00E8s lento a. Apre sa, piga pesonn soti dey\u00F2 lakay yo jouk li jou.",
    "Konsa, l\u00E8 Sey\u00E8 a va pase nan peyi Lejip la pou touye moun peyi Lejip yo, l\u0027a w\u00E8 san an sou chanbrann yo ak sou lento a, l\u0027ap pase devan p\u00F2t la, li p\u0027ap kite moun ki reskonsab pou touye a antre lakay nou pou touye nou.",
    "N\u0027a f\u00E8 tout bagay sa yo s\u00E8vi tankou yon lwa ki la pou tout tan, ni pou nou ni pou pitit nou yo.",
    "L\u00E8 n\u0027a antre nan peyi Sey\u00E8 a pral ban nou an, jan l\u0027 te pwom\u00E8t la, se pou nou toujou f\u00E8 seremoni sa a.",
    "L\u00E8 timoun nou yo va mande nou sa seremoni sa a vle di,",
    "n\u0027a reponn yo: Se f\u00E8t Delivrans lan n\u0027ap fete pou Sey\u00E8 a, paske li te sote kay moun p\u00E8p Izray\u00E8l yo nan peyi Lejip, l\u00E8 li t\u0027ap touye moun peyi Lejip yo. Konsa li pa t\u0027 f\u00E8 nou anyen. Apre tout paw\u00F2l sa yo, tout moun p\u00E8p Izray\u00E8l yo met ajenou, yo bese t\u00E8t yo at\u00E8 pou adore Sey\u00E8 a.",
    "L\u00E8fini, yo leve, y\u0027 ale, yo f\u00E8 tou sa Sey\u00E8 a te bay Moyiz ak Arawon l\u00F2d f\u00E8 a. Wi, yo f\u00E8 tout bagay jan li te bay l\u00F2d la.",
    "Nan mitan lannwit, Sey\u00E8 a touye tout premye pitit gason moun peyi Lejip yo, depi premye pitit gason farawon an ki chita sou fot\u00E8y la, jouk premye pitit gason prizonye ki te nan kacho. Tout premye pitit b\u00E8t yo tou te mouri.",
    "Jou lannwit sa a, farawon an leve, li menm, tout ch\u00E8f li yo ansanm ak tout p\u00E8p peyi Lejip la. Yon gwo r\u00E8l pete toupatou nan peyi Lejip, paske pa t\u0027 gen yon kay ki pa t\u0027 gen lanm\u00F2.",
    "Nan mitan lannwit lan, farawon an f\u00E8 rele Moyiz ak Arawon, li di yo: -Leve, ale f\u00E8 wout nou! Wete k\u00F2 nou nan mitan p\u00E8p mwen an, nou menm ansanm ak moun p\u00E8p Izray\u00E8l la. Ale, mwen di nou. Al f\u00E8 s\u00E8vis pou Sey\u00E8 a jan nou te di a.",
    "Nou m\u00E8t pran mouton nou ak b\u00E8f nou yo, jan nou te di l\u0027 la. Epi mande Bondye pou l\u0027 beni mwen.",
    "Moun peyi Lejip yo te cho cho d\u00E8y\u00E8 moun p\u00E8p Izray\u00E8l yo pou f\u00E8 yo prese kite peyi a. Yo t\u0027ap di: -Si nou pa ale, nou tout ap mouri!",
    "Se konsa p\u00E8p Izray\u00E8l la pran pa t\u0027 farin lan san yo pa t\u0027 ank\u00F2 mete ledven ladan l\u0027. Yo mete yo sou platin fou yo, yo vlope yo nan rad yo, yo mete yo sou zep\u00F2l yo.",
    "Moun p\u00E8p Izray\u00E8l yo te f\u00E8 sa Moyiz te di yo a. Yo mande moun peyi Lejip yo bijou an ajan, bijou an l\u00F2 ansanm ak rad.",
    "Sey\u00E8 a te f\u00E8 moun peyi Lejip yo gen k\u00E8 sansib pou p\u00E8p Izray\u00E8l la. Yo ba yo tou sa yo te mande. Se konsa p\u00E8p Izray\u00E8l la pran tout bagay moun peyi Lejip yo.",
    "Moun p\u00E8p Izray\u00E8l yo pati kite Ranms\u00E8s pou Souk\u00F2t. Te gen sisanmil (600,000) moun konsa, san konte fanm ak timoun. Yo tout te apye.",
    "Te gen anpil moun l\u00F2t peyi tou ki te pati ansanm ak yo. Te gen anpil mouton, kabrit ak b\u00E8f tou.",
    "Av\u00E8k pa t\u0027 farin yo te pote soti peyi Lejip la, yo f\u00E8 pen. Pen yo te san ledven, paske yo te prese mete yo dey\u00F2 nan peyi Lejip la. Yo pa t\u0027 menm gen tan f\u00E8 pwovizyon.",
    "Moun p\u00E8p Izray\u00E8l yo te pase katsantrantan nan peyi Lejip la.",
    "Menm jou ki te f\u00E8 yo katsantrantan nan peyi a, jou pou jou, tout lame moun Sey\u00E8 a soti kite peyi Lejip la.",
    "Se te yon jou lannwit. Sey\u00E8 a te pase tout nwit la ap veye pou f\u00E8 yo soti kite peyi Lejip la. Se pout\u00E8t sa, se pou yo mete nwit sa a apa pou yo f\u00E8 veye pou Sey\u00E8 a. Se bagay pou yo toujou f\u00E8 de pitit an pitit.",
    "Sey\u00E8 a di Moyiz ak Arawon konsa: -Men ki jan pou yo fete f\u00E8t Delivrans lan. Pou konmanse, ankenn moun l\u00F2t nasyon pa gen dwa patisipe ladan l\u0027.",
    "Domestik nou achte pou s\u00E8vis lakay nou, l\u00E8 nou fin sikonsi yo, yo m\u00E8t patisipe.",
    "Men, ni moun l\u00F2t nasyon ki depasaj lakay nou, ni domestik k\u0027ap travay pou lajan pa ka patisipe nan f\u00E8t la.",
    "Se pou nou manje manje Delivrans lan anndan kay. Vyann lan pa f\u00E8t pou soti dey\u00F2 menm. Ni nou pa f\u00E8t pou kraze ankenn zo b\u00E8t nou touye yo.",
    "Se pou tout p\u00E8p Izray\u00E8l la n\u00E8t fete f\u00E8t sa a.",
    "Si gen yon moun l\u00F2t nasyon ki rete nan peyi a epi ki ta vle fete f\u00E8t Delivrans lan pou Sey\u00E8 a, men sa pou nou f\u00E8: S\u00E8 pou nou sikonsi tout gason lakay li anvan. Apre sa, l\u0027a gen dwa fete f\u00E8t Delivrans lan. y\u0027a konsidere l\u0027 tankou moun natif natal p\u00E8p Izray\u00E8l la. Si yon gason pa sikonsi, li pa ka patisipe nan f\u00E8t la.",
    "L\u00F2d sa a bon ni pou natif natal yo ni pou moun l\u00F2t nasyon ki rete nan peyi a nan mitan nou.",
    "Tout moun p\u00E8p Izray\u00E8l yo te swiv l\u00F2d la, yo te f\u00E8 sa Sey\u00E8 a te bay Moyiz ak Arawon l\u00F2d f\u00E8 a.",
    "Se jou sa a Sey\u00E8 a te f\u00E8 tout lame moun Izray\u00E8l yo soti kite peyi Lejip la."
  ],
  [
    "Sey\u00E8 a di Moyiz konsa:",
    "-Se pou nou mete tout premye pitit gason ak tout premye mal b\u00E8t yo apa pou mwen. Tout premye pitit gason moun p\u00E8p Izray\u00E8l yo, tout premye mal b\u00E8t yo f\u00E8, se pou mwen yo ye.",
    "Moyiz di p\u00E8p la: -Pa janm bliye jou sa a, jou nou te soti kite peyi Lejip kote yo te f\u00E8 nou tounen esklav la, paske se Sey\u00E8 a menm ki te f\u00E8 nou soti ak f\u00F2s pony\u00E8t li. Jou sa a, se pa pou nou manje pen ki gen ledven ladan l\u0027.",
    "Se j\u00F2di a, se jou sa a, nan mwa Abib la, n\u0027ap soti kite peyi Lejip.",
    "Sey\u00E8 a va f\u00E8 nou antre nan peyi ki pou moun Kanaran yo, pou moun Et yo, pou moun Amori yo, pou moun Evi yo ak moun Jebis yo. Se yon peyi ki rich anpil, kote l\u00E8t ak siwo my\u00E8l koule tankou dlo. Se peyi sa a Sey\u00E8 a te pwom\u00E8t l\u0027ap bay zans\u00E8t nou yo. L\u00E8 l\u0027a f\u00E8 nou antre nan peyi sa a, n\u0027a toujou f\u00E8 s\u00E8vis sa a nan menm mwa a.",
    "Pandan s\u00E8t jou, n\u0027a manje pen ki f\u00E8t san ledven. Sou sety\u00E8m jou a, n\u0027a f\u00E8 yon f\u00E8t pou Sey\u00E8 a.",
    "Pandan s\u00E8t jou, n\u0027a manje pen ki f\u00E8t san ledven. Yo pa dwe jwenn ni pen ki f\u00E8t ak ledven, ni ledven menm lakay nou, nan tout peyi a.",
    "Jou sa a, men sa n\u0027a di pitit gason nou yo: Nou f\u00E8 tou sa pou Sey\u00E8 a, l\u00E8 nou chonje tou sa li te f\u00E8 pou nou l\u00E8 nou soti kite Lejip la.",
    "S\u00E8vis sa a ap tankou yon mak nan men nou osinon yon bagay nou mete nan t\u00E8t nou pou nou pa bliye, pou nou ka toujou f\u00E8 konnen l\u00F2d Sey\u00E8 a. Paske, se av\u00E8k f\u00F2s pony\u00E8t li li f\u00E8 nou soti kite peyi Lejip la.",
    "Toujou f\u00E8 s\u00E8vis sa a chak lanne, nan dat mwen te fikse a.",
    "L\u00E8 Sey\u00E8 a va f\u00E8 nou antre nan peyi moun Kanaran yo, dapre pwom\u00E8s li te f\u00E8 nou an, nou menm ansanm ak zans\u00E8t nou yo, l\u00E8 Sey\u00E8 a va ban nou peyi sa a,",
    "n\u0027a pran tout premye pitit gason nou yo, n\u0027a mete yo apa pou Sey\u00E8 a. Konsa tou, tout premye pitit b\u00E8t nou yo, depi se mal yo ye, se pou mwen yo ye.",
    "Nan plas tout premye pitit bourik nou yo, se pou nou ban mwen yon ti mouton. Si nou pa f\u00E8 sa, se pou nou kase kou l\u0027. Men, n\u0027a ofri m\u0027 bagay pou achte lavi tout premye pitit gason nou yo nan men mwen.",
    "Denmen, l\u00E8 pitit gason nou yo va mande nou poukisa nou f\u00E8 sa, n\u0027a di yo: Se paske se ak f\u00F2s pony\u00E8t li Sey\u00E8 a te f\u00E8 nou soti kite peyi Lejip kote yo te f\u00E8 nou tounen esklav la.",
    "Sey\u00E8 a te touye depi premye pitit gason moun peyi Lejip yo rive jouk premye mal b\u00E8t yo f\u00E8, paske farawon an t\u0027ap f\u00E8 t\u00E8t di, li pa t\u0027 vle kite nou ale. Se pout\u00E8t sa nou ofri bay Sey\u00E8 a tout premye mal b\u00E8t nou yo fe, epi nou ofri l\u00F2t bagay pou achte lavi tout premye pitit gason nou yo nan men l\u0027.",
    "S\u00E8vis sa a va tounen tankou yon mak sou men nou, tankou bando nou mare sou fwon nou, pou f\u00E8 nou chonje se ak f\u00F2s pony\u00E8t li Sey\u00E8 a te f\u00E8 nou soti kite peyi Lejip.",
    "L\u00E8 farawon an kite p\u00E8p Izray\u00E8l la pati, Bondye pa mennen yo nan wout ki pase b\u00F2 lanm\u00E8 a pou ale nan peyi moun Filisti yo, atout se wout sa a ki te pi kout, paske Bondye te di: Mwen pa vle pou p\u00E8p la gen rem\u00F2 pou yo kase t\u00E8t tounen nan peyi Lejip la ank\u00F2, l\u00E8 y\u0027a w\u00E8 batay yo gen pou yo f\u00E8.",
    "Se konsa, Bondye f\u00E8 p\u00E8p la pran chemen dez\u00E8 a nan direksyon lanm\u00E8 Wouj la. P\u00E8p Izray\u00E8l la te soti kite peyi Lejip la tankou yon lame.",
    "Moyiz pran zosman Joz\u00E8f yo av\u00E8k li, paske Joz\u00E8f te f\u00E8 moun p\u00E8p Izray\u00E8l yo f\u00E8 s\u00E8man. Li te di yo: Bondye gen pou vin ede nou. L\u00E8 sa a, se pou nou pati ak zosman mwen soti isit la.",
    "Yo kite Souk\u00F2t, yo rive yon kote ki rele Etam, sou lizy\u00E8 dez\u00E8 a, yo pase k\u00E8k tan la.",
    "Lajounen, Sey\u00E8 a t\u0027ap mache devan yo nan yon gwo nwaj ki te gen f\u00F2m yon poto pou moutre yo chemen pou yo pran. Lannwit, li t\u0027ap mache devan yo nan yon dife ki te tankou yon flanm ki t\u0027ap klere yo. Konsa, yo te ka vwayaje lajounen kou lannwit.",
    "Lajounen, nwaj la te toujou ap mache devan p\u00E8p la. Lannwit, se te dife a."
  ],
  [
    "Bondye pale ak Moyiz, li di l\u0027:",
    "-Pale ak p\u00E8p Izray\u00E8l la, di yo: Tounen d\u00E8y\u00E8, moute tant nou devan Pyakir\u00F2t, ant Migd\u00F2l ak lanm\u00E8 a, anfas Baalsefon. N\u0027a moute tant nou devan kote sa a, b\u00F2 lanm\u00E8 a.",
    "Farawon an pral mete nan t\u00E8t li p\u00E8p Izray\u00E8l la p\u00E8di nan peyi a, yo pa konn kote pou yo f\u00E8 nan dez\u00E8 a.",
    "M\u0027ap f\u00E8 farawon an f\u00E8 t\u00E8t di ank\u00F2, l\u0027a rapouswiv nou. Men, m\u0027ap bat ni farawon an ni tout lame li yo. Sa va s\u00E8vi yon lwanj pou mwen. Konsa, moun peyi Lejip yo va konnen se mwen menm ki Sey\u00E8 a. Moun p\u00E8p Izray\u00E8l yo f\u00E8 jan Bondye te di yo a.",
    "Farawon an, wa Lejip la, resevwa rap\u00F2. Yo vin di l\u0027 p\u00E8p la sove ale. L\u00E8 sa a, farawon an ak moun pa l\u0027 yo chanje lide. Yo di: -Sa nou f\u00E8 la a? Nou kite yo ale? Yo sove kite travay yo t\u0027ap f\u00E8 pou nou an?",
    "Farawon an f\u00E8 pare cha lag\u00E8 li. Li pran s\u00F2lda li yo ak li.",
    "Li pran sisan (600) cha nan sa ki te pi bon yo. Tout l\u00F2t cha yo te ale tou. Yo tout te gen s\u00F2lda ame sou yo.",
    "Sey\u00E8 a te f\u00E8men k\u00E8 farawon an, wa Lejip la. Farawon an pran rapouswiv moun p\u00E8p Izray\u00E8l yo ki te soti kite peyi a devan je tout moun san pesonn pa t\u0027 di yo anyen.",
    "Men apre sa, moun peyi Lejip yo pran kouri d\u00E8y\u00E8 yo ak tout chwal yo, tout cha lag\u00E8 farawon yo, tout kavalye yo. Tout lame yo te d\u00E8y\u00E8 p\u00E8p Izray\u00E8l la. Yo jwenn yo kote yo te moute tant yo a, b\u00F2 lanm\u00E8 a, toupre Pyakir\u00F2t anfas Baalsefon.",
    "Antan farawon an t\u0027ap pwoche, moun Izray\u00E8l yo leve je yo, yo w\u00E8 moun peyi Lejip yo ki t\u0027ap rapouswiv yo. Yo te p\u00E8 anpil. Yo pran rele nan pye Sey\u00E8 a.",
    "Yo di Moyiz konsa: -Eske se paske pa gen kote pou antere moun nan peyi Lejip la kif\u00E8 ou mennen nou vin mouri isit la nan dez\u00E8 a? Kisa ou f\u00E8 nou konsa l\u00E8 ou te f\u00E8 nou soti kite Lejip la?",
    "Eske nou pa t\u0027 di ou sa l\u00E8 nou te Lejip toujou? Nou te di ou: Kite nou travay pou moun peyi Lejip yo, pa vre! Pito nou travay pou moun peyi Lejip yo pase pou nou mouri nan dez\u00E8 a.",
    "Moyiz reponn p\u00E8p la: -Nou pa bezwen p\u00E8. Pran kouraj. Louvri je nou pou nou w\u00E8 jan Sey\u00E8 a pral delivre nou j\u00F2di a. Moun peyi Lejip sa yo nou w\u00E8 j\u00F2di a, nou p\u0027ap janm w\u00E8 yo ank\u00F2.",
    "Sey\u00E8 a ap goumen pou nou. Nou menm, poze san nou.",
    "Sey\u00E8 a di Moyiz: -Poukisa w\u0027ap rele konsa nan z\u00F2r\u00E8y mwen? Di moun p\u00E8p Izray\u00E8l yo pou yo leve mache.",
    "Ou menm, leve baton ou lan. Lonje men ou sou lanm\u00E8 a, fann li de b\u00F2. Konsa, moun p\u00E8p Izray\u00E8l yo va mache nan mitan lanm\u00E8 a tankou sou t\u00E8 s\u00E8k.",
    "M\u0027ap f\u00E8 moun peyi Lejip yo f\u00E8 t\u00E8t di pi r\u00E8d. Y\u0027ap antre d\u00E8y\u00E8 moun p\u00E8p Izray\u00E8l yo nan mitan lanm\u00E8 a. Mwen pral bat farawon an ansanm ak tout lame l\u0027 a, tout cha li yo ak tout kavalye l\u0027 yo. Sa va s\u00E8vi yon lwanj pou mwen.",
    "L\u00E8 m\u0027a bat farawon an ansanm ak tout cha li yo ak kavalye li yo, moun peyi Lejip yo va konnen se mwen menm ki Sey\u00E8 a.",
    "Zanj Bondye ki t\u0027ap mache devan moun p\u00E8p Izray\u00E8l yo chanje plas, li pase d\u00E8y\u00E8. Nwaj ki te devan yo a chanje plas tou, li pase d\u00E8y\u00E8 yo.",
    "Li rete nan mitan ant moun peyi Lejip yo ak moun p\u00E8p Izray\u00E8l yo. Nwaj la te tou nwa yon b\u00F2. Sou l\u00F2t b\u00F2 a, li t\u0027ap klere tout lannwit. Konsa, de lame yo pa t\u0027 ka pwoche yonn sou l\u00F2t pandan tout lannwit lan.",
    "Moyiz lonje men l\u0027 sou lanm\u00E8 a. Sey\u00E8 a f\u00E8 yon gwo van n\u00F2de soufle byen f\u00F2 pandan tout lannwit lan sou lanm\u00E8 a. Li f\u00E8 fon lanm\u00E8 a tounen t\u00E8 s\u00E8k, dlo a fann de b\u00F2.",
    "Moun p\u00E8p Izray\u00E8l yo antre sou t\u00E8 s\u00E8k la, nan mitan lanm\u00E8 a. Dlo a te kanpe de b\u00F2 tankou yon miray sou b\u00F2 dwat yo ak sou b\u00F2 g\u00F2ch yo.",
    "Moun peyi Lejip yo pran rapouswiv yo. Yo antre d\u00E8y\u00E8 yo nan mitan lanm\u00E8 a ak tout chwal farawon yo, tout cha li yo ak tout kavalye l\u0027 yo.",
    "L\u00E8 devanjou rive, Sey\u00E8 a rete nan dife a ak nan nwaj la, li voye je l\u0027 sou lame peyi Lejip la, li lage yon s\u00E8l dez\u00F2d nan mitan yo.",
    "Li bloke wou cha yo. Sa te difisil anpil pou cha yo te vanse. L\u00E8 sa a, moun peyi Lejip yo di konsa: -Ann kouri kite moun Izray\u00E8l yo an repo. Paske, Sey\u00E8 a ap goumen pou yo kont nou.",
    "L\u00E8 sa a, Sey\u00E8 a di Moyiz: -Lonje men ou sou lanm\u00E8 a ank\u00F2. Dlo a ap tounen nan plas li, l\u0027ap kouvri moun peyi Lejip yo ansanm ak tout cha yo ak kavalye yo.",
    "Se konsa, l\u00E8 jou pral kase, Moyiz lonje men l\u0027 sou lanm\u00E8 a, dlo a tounen nan plas li. L\u00E8 moun peyi Lejip yo w\u00E8 dlo a ap vini sou yo, yo t\u0027ap chache sove poul yo. Yo pran kouri. Men, Sey\u00E8 a voye yo jete nan lanm\u00E8 a.",
    "Dlo a tounen nan plas li, li kouvri cha yo, kavalye yo ak tout lame farawon an. Wi, li kouvri tout moun ki t\u0027ap kouri d\u00E8y\u00E8 moun p\u00E8p Izray\u00E8l yo nan lanm\u00E8 a. Pa gen yonn ki chape.",
    "Men, moun Izray\u00E8l yo menm te mache nan mitan lanm\u00E8 a tankou sou t\u00E8 s\u00E8k. Dlo a te kanpe tankou yon miray sou b\u00F2 dwat ak sou b\u00F2 g\u00F2ch yo.",
    "S\u00E8 jou sa a Sey\u00E8 a te delivre p\u00E8p Izray\u00E8l la anba men moun peyi Lejip yo. Moun p\u00E8p Izray\u00E8l yo te w\u00E8 kadav moun peyi Lejip yo sou tout b\u00F2 lanm\u00E8 a.",
    "Yo w\u00E8 sa Sey\u00E8 a te f\u00E8 moun peyi Lejip yo pase ak f\u00F2s pony\u00E8t pa li. P\u00E8p Izray\u00E8l la vin gen krentif pou Sey\u00E8 a. Yo mete konfyans yo nan Sey\u00E8 a ak nan Moyiz, s\u00E8vit\u00E8 l\u0027 la."
  ],
  [
    "L\u00E8 sa a, Moyiz ak moun p\u00E8p Izray\u00E8l yo chante yon chante pou Sey\u00E8 a. Men sa chante a di: -M\u0027ap chante pou Sey\u00E8 a, paske li genyen batay la. Li voye chwal yo ak tout kavalye yo jete nan lanm\u00E8.",
    "Sey\u00E8 a, se tout f\u00F2s mwen. Se pou li m\u0027ap chante. Se li menm ki delivre m\u0027. Se Bondye mwen li ye, m\u0027ap f\u00E8 lwanj li. Se Bondye zans\u00E8t mwen yo, m\u0027ap di jan li gen pouvwa.",
    "Sey\u00E8 a, se yon vanyan s\u00F2lda. Se Sey\u00E8 yo rele l\u0027.",
    "Li voye cha farawon yo ansanm ak tout lame l\u0027 a jete nan lanm\u00E8. Li f\u00E8 pi bon s\u00F2lda li yo mouri neye nan lanm\u00E8 Wouj la.",
    "Lanm lanm\u00E8 a kouvri yo. Yo f\u00E8 fon tankou r\u00F2ch.",
    "Sey\u00E8, f\u00F2s bra dwat ou se kokenn zaf\u00E8! Sey\u00E8, f\u00F2s bra dwat ou kraze l\u00E8nmi an!",
    "Jan ou gen anpil pouvwa sa a, Sey\u00E8! Ou kraze moun k\u0027ap goumen av\u00E8 ou yo. Ou f\u00E8 yon s\u00E8l k\u00F2l\u00E8, ou boule yo tankou dife nan pay.",
    "Nan kol\u00E8 ou, ou soufle. Souf ou f\u00E8 dlo a ranmase k\u00F2 l\u0027. Lanm yo kanpe dwat tankou yon miray. Dlo a vin di nan mitan lanm\u00E8 a.",
    "L\u00E8nmi an te di: M\u0027ap kouri d\u00E8y\u00E8 yo, m\u0027ap pran yo. M\u0027ap separe tout rich\u00E8s yo, m\u0027ap pran tou sa m\u0027 vle. M\u0027ap rale nepe mwen, av\u00E8k f\u00F2s pony\u00E8t mwen, m\u0027ap dispar\u00E8t yo.",
    "Ou annik f\u00E8 yon ti van leve, lanm\u00E8 a kouvri yo. Lanm\u00E8 a te move, yo desann nan fon tankou plon.",
    "Sey\u00E8, nan tout bondye yo, kil\u00E8s ki tankou ou! Pouvwa ou f\u00E8 yo respekte ou! Ou se Bondye ki apa n\u00E8t! Kil\u00E8s ki tankou ou? Ou menm ki f\u00E8 mirak, ou menm ki f\u00E8 m\u00E8v\u00E8y pou f\u00E8 moun p\u00E8! Kil\u00E8s ki tankou ou?",
    "Ou annik lonje men dwat ou, t\u00E8 a vale yo tou vivan.",
    "Paske ou gen bon k\u00E8, ou mennen p\u00E8p ou delivre a, av\u00E8k f\u00F2s pony\u00E8t ou, ou mennen yo nan peyi ki apa pou ou a.",
    "L\u00F2t p\u00E8p yo pran nouv\u00E8l sa ki pase, yo pran tranble t\u00E8lman yo p\u00E8. Yon s\u00E8l vant f\u00E8 mal pran moun Filisti yo.",
    "Ata ch\u00E8f peyi Edon yo te p\u00E8 anpil. Vanyan gason peyi Moab yo pran tranble. Tout moun nan peyi Kanaran p\u00E8di kouraj.",
    "Yon s\u00E8l k\u00E8 kase, yon s\u00E8l sezisman pran yo. Av\u00E8k f\u00F2s pony\u00E8t ou, ou f\u00E8 yo rete r\u00E8d san yo pa kapab f\u00E8 anyen. Ou f\u00E8 yo rete konsa jouk p\u00E8p ou a fin pase, Sey\u00E8, wi, jouk p\u00E8p ou delivre a fin pase!",
    "Wa mennen yo, w\u0027a plante yo sou m\u00F2n ki pou ou a, Sey\u00E8, sou m\u00F2n kote ou pare pou kay ou a, kay ou bati pou ou a, Sey\u00E8.",
    "Sey\u00E8 a ap gouv\u00E8nen pou tout tan.",
    "Chwal farawon yo ansanm ak tout cha ak kavalye yo te tonbe nan lanm\u00E8. Sey\u00E8 a f\u00E8 dlo a tounen nan plas li. Dlo a kouvri yo tout. Men, moun p\u00E8p Izray\u00E8l yo menm te mache nan fon lanm\u00E8 a tankou sou t\u00E8 s\u00E8k.",
    "Miryam, s\u00E8 Arawon an, te yon pwof\u00E8t. Li pran yon tanbouren nan men l\u0027, tout medam yo t\u0027ap mache d\u00E8y\u00E8 l\u0027, yo t\u0027ap bat tanbouren, yo t\u0027ap danse.",
    "Miryam t\u0027ap chante pou yo, li t\u0027ap di moun p\u00E8p Izray\u00E8l yo: Annou chante pou Sey\u00E8 a! Paske li genyen yon b\u00E8l batay! Li voye chwal yo jete nan fon lanm\u00E8 ak tout kavalye yo sou yo.",
    "Moyiz f\u00E8 moun Izray\u00E8l yo pati kite b\u00F2 lanm\u00E8 Wouj la. Yo mete t\u00E8t yo sou b\u00F2 dez\u00E8 Chou a. Yo t\u0027ap mache depi twa jou nan dez\u00E8 a san yo pa jwenn gout dlo pou yo bw\u00E8.",
    "Yo rive yon kote ki rele Mara. Men, yo pa t\u0027 kapab bw\u00E8 dlo ki te la a, paske li te tw\u00F2 anm\u00E8. Se pout\u00E8t sa yo rele kote a Mara.",
    "P\u00E8p la pran bougonnen sou do Moyiz nan dez\u00E8 a. Yo mande l\u0027: -At\u00F2, kisa pou nou bw\u00E8 koulye a?",
    "Moyiz rele Sey\u00E8 a, li lapriy\u00E8 nan pye l\u0027. Sey\u00E8 a moutre l\u0027 yon kalite pyebwa. Moyiz lage branch bwa a nan dlo a, dlo a vin dous. Se la Sey\u00E8 a te ba yo l\u00F2d ak regleman pou yo swiv. Se la li t\u0027ap chache sonde yo.",
    "Li di yo: -Se mwen menm ki Sey\u00E8 a, Bondye nou an. Si nou koute m\u0027 l\u00E8 m\u0027 pale nou, si nou f\u00E8 tout sa ki dwat devan mwen, si nou louvri z\u00F2r\u00E8y nou pou swiv k\u00F2mandman mwen yo, pou nou kenbe l\u00F2d mwen ban nou, mwen p\u0027ap voye mal\u00E8 sou nou, jan mwen te f\u00E8 moun peyi Lejip yo. Se mwen menm, Sey\u00E8 a, k\u0027ap geri nou.",
    "Apre sa, yo rive Elim, yon kote ki te gen douz sous dlo ak swasanndis pye dat. Yo rete la, yo moute tant yo b\u00F2 dlo a."
  ],
  [
    "Apre sa, tout moun p\u00E8p Izray\u00E8l yo pati kite Elim, yo rive nan dez\u00E8 yo rele Sin lan, ant Elim ak m\u00F2n Sinayi. L\u00E8 yo rive la, yo te gen yon mwa kenz jou depi yo te pati kite Lejip.",
    "Yo tout pran bougonnen sou do Moyiz ak Arawon nan dez\u00E8 a.",
    "Yo t\u0027ap di yo: -Poukisa Sey\u00E8 a pa t\u0027 tou touye nou nan peyi Lejip la? L\u00E8 sa a, nou te konn chita devan b\u00F2l vyann nou, nou te konn manje pen plen vant nou. Men, ou menm ak Arawon, nou mennen nou nan dez\u00E8 sa a pou f\u00E8 tout kantite moun sa yo mouri grangou.",
    "Sey\u00E8 a di Moyiz konsa: -Mwen pral f\u00E8 pen tonbe soti nan sy\u00E8l la pou nou tankou grenn lapli. P\u00E8p la va soti chak jou pou l\u0027 ranmase mezi li bezwen pou jounen an. Konsa, m\u0027a gade pou m\u0027 w\u00E8 si wi ou non yo vle mache sou l\u00F2d mwen vre.",
    "Chak sizy\u00E8m jou nan senmenn lan, y\u0027a ranmase de fwa laval\u00E8 sa yo konn ranmase l\u00F2t jou yo, y\u0027a pare mete la.",
    "Moyiz ak Arawon di tout moun p\u00E8p Izray\u00E8l yo: -Asw\u00E8 a n\u0027a konnen se Sey\u00E8 a ki te f\u00E8 nou pati kite peyi Lejip.",
    "Denmen maten, n\u0027a w\u00E8 ki kalite pouvwa Sey\u00E8 a genyen. Li tande jan n\u0027ap bougonnen sou do li. Paske mwen menm ak Arawon, kisa nou ye pou se sou nou n\u0027ap bougonnen konsa? Se sou Bondye n\u0027ap bougonnen.",
    "Apre sa, Moyiz di yo: -Se Sey\u00E8 a k\u0027ap ban nou vyann pou nou manje chak swa. Se li k\u0027ap ban nou kantite pen nou bezwen chak maten, paske Sey\u00E8 a tande tout bougonnen n\u0027ap bougonnen sou li a. Nou menm, kisa nou ye? Se pa sou nou n\u0027ap bougonnen, men se sou Sey\u00E8 a n\u0027ap bougonnen.",
    "L\u00E8 sa a Moyiz di Arawon: -Men sa pou ou di tout moun p\u00E8p Izray\u00E8l yo: Pwoche vin devan Sey\u00E8 a paske li tande jan n\u0027ap plenyen an.",
    "Pandan Arawon t\u0027ap pale ak tout moun p\u00E8p Izray\u00E8l yo, yo vire t\u00E8t yo b\u00F2 dez\u00E8 a, yo w\u00E8 pouvwa Bondye a par\u00E8t nan nwaj la.",
    "Sey\u00E8 a di Moyiz:",
    "-Mwen tande jan moun p\u00E8p Izray\u00E8l yo ap plenyen. Men sa pou ou di yo: Asw\u00E8 a, anvan li fin f\u00E8 nwa, n\u0027a gen vyann pou nou manje. Denmen maten, n\u0027a gen pen kantite nou bezwen. L\u00E8 sa a, n\u0027a konnen se mwen menm, Sey\u00E8 a, ki Bondye nou.",
    "Nan asw\u00E8, z\u00F2tolan vini, yo kouvri tout kote yo te moute tant yo a. Nan maten, te gen yon kouch lawouze toutalantou kote p\u00E8p la te moute tant yo a.",
    "L\u00E8 lawouze a dispar\u00E8t, li kite yon kwout tou blan at\u00E8 nan dez\u00E8 a. Kwout la te fen, li te plen ti grenn tankou s\u00E8l, li te kouvri tout at\u00E8 a.",
    "L\u00E8 moun p\u00E8p Izray\u00E8l yo w\u00E8 sa, yo pa t\u0027 konn sa l\u0027 te ye. Yonn t\u0027ap di l\u00F2t: -Sa sa ye sa? Moyiz di yo: -Sa a, se pen Sey\u00E8 a ban nou pou nou manje.",
    "Men l\u00F2d Sey\u00E8 a ban nou: Se pou chak moun ranmase mezi yo bezwen pou kantite moun ki lakay yo. N\u0027a ranmase twa ti mamit edmi pou chak moun.",
    "Moun p\u00E8p Izray\u00E8l yo f\u00E8 sa Moyiz te di yo f\u00E8 a. Gen moun ki te ranmase plis, gen l\u00F2t ki te ranmase pi piti.",
    "Men, l\u00E8 yo mezire, sa ki te ranmase plis yo pa t\u0027 gen tw\u00F2p, sa ki te ranmase pi piti yo pa t\u0027 manke anyen. Konsa, chak moun te ranmase mezi yo te bezwen pou yo manje.",
    "Moyiz di yo: -Piga pesonn sere anyen pou denmen.",
    "Men gen moun ki pa t\u0027 koute Moyiz. Yo sere ti gout pou denmen maten. Nan denmen yo jwenn li plen v\u00E8, li te gate. Moyiz te fache sou moun sa yo.",
    "Chak maten yo ranmase mezi yo te bezwen pou yo manje. Men, kou sol\u00E8y la konmanse cho, bagay la te fonn.",
    "Sizy\u00E8m jou nan senmenn lan, yo te ranmase de fwa laval\u00E8 sa yo te konn ranmase chak jou a. Yo te ranmase s\u00E8t ti mamit pou chak moun. Tout ch\u00E8f fanmi ki te alat\u00E8t p\u00E8p la vin di Moyiz sa.",
    "Moyiz reponn yo: -Men l\u00F2d Sey\u00E8 a te bay: Denmen se jou repo, se jou repo ki apa pou Sey\u00E8 a. Kwit sa nou gen pou nou kwit. Bouyi sa nou gen pou nou bouyi. N\u0027a sere r\u00E8s la pou denmen.",
    "Jan Moyiz te ba yo l\u00F2d la, yo sere r\u00E8s la pou denmen. Li pa t\u0027 gate, v\u00E8 pa t\u0027 tonbe ladan l\u0027.",
    "Moyiz di yo: -Nou m\u00E8t manje r\u00E8s la j\u00F2di a, paske j\u00F2di a se jou repo yo mete apa pou Sey\u00E8 a. J\u00F2di a nou p\u0027ap jwenn anyen dey\u00F2 a.",
    "Pandan sis premye jou senmenn lan n\u0027a jwenn pou n\u0027 ranmase. Men sety\u00E8m jou a, jou repo a, nou p\u0027ap jwenn anyen pou nou ranmase.",
    "Sety\u00E8m jou a, gen kek moun nan p\u00E8p la ki te soti al ranmase manje, men yo pa jwenn anyen.",
    "L\u00E8 sa a, Sey\u00E8 a di Moyiz: -Kil\u00E8 n\u0027a sispann dezobeyi l\u00F2d ak k\u00F2mandman mwen yo?",
    "Konprann sa byen, se mwen menm, Sey\u00E8 a, ki te ban nou jou repo sa a. Se pout\u00E8t sa, sou sizy\u00E8m jou nan senmenn lan, mwen ban nou manje val\u00E8 pou de jou. Nan sety\u00E8m jou senmenn lan, se pou tout moun rete kote yo ye a. Piga pesonn mete t\u00E8t dey\u00F2.",
    "Se konsa, l\u00E8 sety\u00E8m jou a rive, p\u00E8p la pa f\u00E8 ankenn travay.",
    "P\u00E8p Izray\u00E8l la rele manje a laman. Li te gen f\u00F2m grenn pitimi. Li te tou blan, li te gen menm gou ak gato ki f\u00E8t ak siwo my\u00E8l.",
    "Moyiz di yo: -Men l\u00F2d Sey\u00E8 a ban nou. Se pou nou sere twa ti mamit edmi plen laman pou pitit pitit nou yo. Konsa y\u0027a w\u00E8 ki kalite manje mwen te konn ban nou nan dez\u00E8 a, l\u00E8 mwen te f\u00E8 nou soti kite peyi Lejip la.",
    "Apre sa Moyiz di Arawon: -Pran yon ti ja, mete twa ti mamit edmi laman ladan l\u0027. Mete l\u0027 devan Sey\u00E8 a pou l\u0027 ka rete pou pitit pitit nou yo.",
    "Arawon f\u00E8 sa Sey\u00E8 a te bay Moyiz l\u00F2d f\u00E8 a. Li mete ti ja a devan Bwat Kontra a, li sere l\u0027 la.",
    "Moun p\u00E8p Izray\u00E8l yo pase karantan ap manje laman, jouk jou yo rive nan yon peyi kote yo jwenn moun rete. Kif\u00E8 yo manje laman jouk yo rive sou fwonty\u00E8 peyi Kanaran.",
    "Twa ti mamit edmi, se val\u00E8 twaka yon gwo mamit. Trannsenk ti mamit f\u00E8 yon gwo bidon."
  ],
  [
    "Tout moun p\u00E8p Izray\u00E8l yo pati, yo kite dez\u00E8 Sin lan, dapre l\u00F2d Sey\u00E8 a te ba yo. Yo f\u00E8 wout la moso pa moso, jouk yo rive Refidim kote yo moute tant yo. Men, pa t\u0027 gen dlo la pou p\u00E8p la te bw\u00E8.",
    "Yo leve f\u00E8 kont ak Moyiz. Yo di l\u0027: -Ban nou dlo pou nou bw\u00E8! Moyiz reponn yo: -Poukisa n\u0027ap chache m\u0027 kont konsa? Pouki n\u0027ap sonde Sey\u00E8 a konsa?",
    "Men, p\u00E8p la te swaf dlo anpil, yo t\u0027ap bougonnen sou do Moyiz. Yo di l\u0027: -Poukisa ou f\u00E8 nou soti kite peyi Lejip la? Gen l\u00E8 se pou te f\u00E8 nou vin mouri swaf dlo isit la, av\u00E8k pitit nou yo ansanm ak tout b\u00E8t nou yo?",
    "Moyiz menm lapriy\u00E8 nan pye Bondye. Li di l\u0027 konsa: -Kisa pou m\u0027 f\u00E8 ak moun sa yo? Yo san l\u00E8 touye m\u0027 ak kout r\u00F2ch!",
    "Sey\u00E8 a di Moyiz: -Pran k\u00E8k ch\u00E8f fanmi p\u00E8p Izray\u00E8l la av\u00E8k ou, pase devan p\u00E8p la. Kenbe baton ou te s\u00E8vi pou frape gwo la rivy\u00E8 Nil lan nan men ou. Epi mache.",
    "Mwen menm, m\u0027ap kanpe laba a, dwat devan ou, sou t\u00E8t gwo r\u00F2ch Or\u00E8b la. W\u0027a frape r\u00F2ch la, dlo va soti ladan l\u0027. P\u00E8p la va bw\u00E8. Se sa menm Moyiz te f\u00E8 devan ch\u00E8f fanmi p\u00E8p Izray\u00E8l la.",
    "Yo rele kote sa a Masa ak Meriba, paske p\u00E8p Izray\u00E8l la t\u0027ap chache kont, yo t\u0027ap sonde Sey\u00E8 a l\u00E8 yo te mande: Eske Sey\u00E8 a nan mitan nou, wi ou non?",
    "Antan p\u00E8p Izray\u00E8l la Refidim, moun Amal\u00E8k yo vin pou goumen ak yo.",
    "Moyiz di Jozye konsa: -Chwazi k\u00E8k gason pou nou. Denmen w\u0027a soti al goumen ak moun Amal\u00E8k yo. Mwen menm, m\u0027a moute sou t\u00E8t ti m\u00F2n lan av\u00E8k baton Bondye te ban mwen an nan men mwen.",
    "Jozye f\u00E8 tou sa Moyiz te di l\u0027 f\u00E8. Li soti al goumen ak moun Amal\u00E8k yo. Moyiz menm moute sou t\u00E8t ti m\u00F2n lan ansanm ak Arawon ak Our.",
    "Tout tan Moyiz te kenbe men l\u0027 yo leve anl\u00E8, se moun Izray\u00E8l yo ki te pi f\u00F2. Men, kou Moyiz bese men l\u0027, se moun Amal\u00E8k yo ki te pi f\u00F2.",
    "Rive yon l\u00E8 Moyiz te bouke, de bra l\u0027 t\u0027ap f\u00E8 l\u0027 mal. Arawon ak Our pran yon r\u00F2ch, yo mete l\u0027 dey\u00E8 Moyiz, yo f\u00E8 Moyiz chita sou li. Yo chak pran yon bra Moyiz, yo kenbe yo anl\u00E8. Yo kenbe yo konsa jouk sol\u00E8y kouche.",
    "Jozye menm te bat Amal\u00E8k ak moun li yo byen bat, li touye yo anba kout nepe.",
    "Apre sa, Sey\u00E8 a di Moyiz: -Ekri sa nan liv rejis la pou moun yo pa janm bliye batay sa a. W\u0027a di Jozye konsa m\u0027ap efase non Amal\u00E8k sou lat\u00E8 pou yo pa janm chonje l\u0027 ank\u00F2.",
    "Moyiz bati yon l\u00F2t\u00E8l, li rele l\u0027: Sey\u00E8 a se drapo m\u0027.",
    "Apre sa li di: -Men mwen leve men m\u0027 devan fot\u00E8y Sey\u00E8 a, Sey\u00E8 a p\u0027ap janm sispann goumen ak moun Amal\u00E8k yo."
  ],
  [
    "Jetwo te pran nouv\u00E8l tou sa Bondye te f\u00E8 pou Moyiz ak p\u00E8p Izray\u00E8l la, jan li te f\u00E8 yo soti kite peyi Lejip. Jetwo sa a te pr\u00E8t nan peyi Madyan. Se b\u00F2p\u00E8 Moyiz li te ye.",
    "Anvan tout bagay sa yo te rive, Moyiz te voye Sefora, madanm li, al jwenn Jetwo, papa li. Koulye a, Jetwo mennen Sefora tounen bay Moyiz",
    "ansanm ak G\u00E8chon ak Elyez\u00E8, de pitit gason Moyiz yo. L\u00E8 timoun sa yo t\u0027ap f\u00E8t Moyiz te di: Se moun vini mwen ye nan yon peyi etranje. Se konsa li te rele yonn G\u00E8chon.",
    "Moyiz te di tou: Se Bondye papa m\u0027 ki te pote m\u0027 sekou, ki te sove m\u0027 anba p\u00E8sekisyon farawon an. Se konsa li te rele l\u00F2t la Elyez\u00E8.",
    "Jetwo, b\u00F2p\u00E8 Moyiz la, pran madanm Moyiz ak de pitit gason l\u0027 yo, li vin w\u00E8 Moyiz nan dez\u00E8 kote l\u0027 te moute tant li a, sou m\u00F2n Bondye a.",
    "Jetwo voye di Moyiz: -Se mwen menm, Jetwo, b\u00F2p\u00E8 ou, k\u0027ap vin w\u00E8 ou ansanm ak madanm ou ak de pitit gason ou yo.",
    "Moyiz soti al kontre b\u00F2p\u00E8 li, li bese t\u00E8t li jouk at\u00E8 devan l\u0027 pou di li bonjou, epi li bo l\u0027. Yonn mande l\u00F2t ki jan yo ye, epi yo antre anba tant Moyiz la.",
    "Moyiz rakonte b\u00F2p\u00E8 l\u0027 tou sa Sey\u00E8 a te f\u00E8 farawon an ak moun peyi Lejip yo pase pout\u00E8t pitit Izray\u00E8l yo. Li di l\u0027 tout tray yo te pase nan vwayaj la ak ki jan Sey\u00E8 a te delivre yo.",
    "Jetwo te kontan anpil l\u00E8 l\u0027 tande tout b\u00E8l bagay Sey\u00E8 a te f\u00E8 pou p\u00E8p Izray\u00E8l la, jan l\u0027 te delivre yo anba men moun peyi Lejip yo.",
    "Jetwo di: -Lwanj pou Sey\u00E8 a ki delivre ou anba men moun peyi Lejip yo ak anba men farawon an! Lwanj pou Sey\u00E8 a ki wete p\u00E8p li a anba esklavaj moun peyi Lejip yo!",
    "Koulye a mwen konnen Sey\u00E8 a gen plis pouvwa pase tout l\u00F2t bondye yo, paske gade jan Bondye delivre p\u00E8p Izray\u00E8l la anba moun peyi Lejip yo ki pa t\u0027 vle w\u00E8 yo!",
    "Apre sa, Jetwo, b\u00F2p\u00E8 Moyiz la, ofri b\u00E8t pou yo touye pou di Bondye m\u00E8si. Li ofri b\u00E8t pou yo boule n\u00E8t pou Sey\u00E8 a. Arawon ansanm ak tout ch\u00E8f fanmi p\u00E8p Izray\u00E8l la te vin manje ak b\u00F2p\u00E8 Moyiz la nan manje yo t\u0027ap manje devan Bondye a.",
    "Nan denmen, Moyiz te chita pou rann jijman sou tout bagay ki pase nan mitan p\u00E8p la. Depi maten jouk asw\u00E8, moun t\u0027ap pase devan Moyiz.",
    "L\u00E8 Jetwo, b\u00F2p\u00E8 Moyiz la, w\u00E8 kalite travay di sa a Moyiz t\u0027ap f\u00E8 pou k\u00F2 l\u0027 pou p\u00E8p la, li di l\u0027 konsa: -Kisa w\u0027ap f\u00E8 konsa ak p\u00E8p la? Poukisa pou p\u00E8p la kanpe devan ou depi maten jouk asw\u00E8, epi se ou menm ki chita la pou kont ou ap rann jijman?",
    "Moyiz reponn b\u00F2p\u00E8 l\u0027 konsa: -Se sa pou m\u0027 f\u00E8 paske p\u00E8p la vin kote m\u0027 pou yo ka konnen sa Bondye vle yo f\u00E8 nan tout sikonstans.",
    "L\u00E8 yo gen kont, yo vin jwenn mwen, mwen regle sa pou yo, mwen f\u00E8 yo konnen volonte Bondye ak sa Bondye mande yo pou yo f\u00E8.",
    "B\u00F2p\u00E8 Moyiz la di l\u0027 konsa: -Jan w\u0027ap f\u00E8 l\u0027 la pa bon.",
    "W\u0027ap fin kraze kouraj ou ansanm ak kouraj p\u00E8p la ki la av\u00E8 ou. Paske chay la tw\u00F2p pou ou. Ou pa ka pote l\u0027 pou kont ou.",
    "Bon. Koute sa m\u0027ap di ou: se yon kons\u00E8y m\u0027ap ba ou pou Bondye ka ede ou. Se ou menm ki va prezante pou p\u00E8p la devan Bondye. W\u0027a mete tout pwobl\u00E8m yo devan Bondye.",
    "W\u0027a moutre yo l\u00F2d Bondye, Sey\u00E8 a, bay ansanm ak sa li mande yo pou yo f\u00E8. W\u0027a f\u00E8 yo konnen jan pou yo viv ak sa yo dwe f\u00E8.",
    "Men, w\u0027a chwazi nan mitan p\u00E8p la k\u00E8k moun ki kapab, moun ki gen krentif pou Bondye. F\u00F2k se moun ou ka konte sou yo, moun ki p\u0027ap kite lajan pran nanm yo. W\u0027a mete yo ch\u00E8f pou dirije p\u00E8p la, ch\u00E8f sou mil moun, ch\u00E8f sou san moun, ch\u00E8f sou senkant moun ak ch\u00E8f sou dis moun.",
    "Moun sa yo va toujou la pou s\u00E8vi jij pou p\u00E8p la. L\u00E8 y\u0027a gen gwo zaf\u00E8, y\u0027a pote yo devan ou. Men l\u00F2t ti zaf\u00E8, y\u0027a regle sa yo menm. Konsa, chay la va pi lej\u00E8 pou ou, paske y\u0027a ede ou pote l\u0027.",
    "Si ou f\u00E8 sa, Bondye va dirije ou. W\u0027a kapab f\u00E8 travay ou, epitou, tout p\u00E8p la va tounen lakay li ak k\u00E8 poze.",
    "Moyiz koute kons\u00E8y b\u00F2p\u00E8 l\u0027 la vre. Li f\u00E8 tou sa Jetwo te di l\u0027 f\u00E8 yo.",
    "Moyiz chwazi nan mitan p\u00E8p Izray\u00E8l la k\u00E8k n\u00E8g ki kapab dirije p\u00E8p la, li mete yo ch\u00E8f sou mil moun, ch\u00E8f sou san moun, ch\u00E8f sou senkant moun ak ch\u00E8f sou dis moun.",
    "Yo te toujou la pou rann jistis pou p\u00E8p la. Yo te pote gwo zaf\u00E8 yo devan Moyiz. Men ti ka piti yo, yo te regle sa yo menm.",
    "Apre sa, Moyiz kite b\u00F2p\u00E8 l\u0027 la pati. Epi Jetwo tounen tounen l\u0027 nan peyi l\u0027."
  ],
  [
    "Moun Izray\u00E8l yo te gen de mwa depi yo te soti kite peyi Lejip la. Premye jou twazy\u00E8m mwa a, yo rive nan dez\u00E8 Sinayi a.",
    "L\u00E8 yo kite Refidim, yo rive nan dez\u00E8 Sinayi a. Se la yo moute tant yo, anfas m\u00F2n lan.",
    "Moyiz moute sou m\u00F2n lan, l\u0027 al b\u00F2 kote Bondye. Sey\u00E8 a rete sou t\u00E8t m\u00F2n lan, li rele Moyiz, li di l\u0027: -Men sa pou ou di moun fanmi Jak\u00F2b yo, men sa pou ou f\u00E8 p\u00E8p Izray\u00E8l la konnen:",
    "Sey\u00E8 a pale, li voye di nou konsa: Nou w\u00E8 sa mwen te f\u00E8 moun peyi Lejip yo. Nou w\u00E8 ki jan mwen te pote nou tankou malfini pote pitit li yo sou do li, mwen f\u00E8 nou vin jwenn mwen.",
    "Koulye a menm, si nou koute sa mwen di nou, si nou kenbe kontra mwen an, se nou menm m\u0027ap chwazi pou moun pa m\u0027 nan mitan tout p\u00E8p ki sou lat\u00E8. Tout lat\u00E8 se pou mwen, se vre.",
    "Men nou menm, n\u0027ap vini yon nasyon moun k\u0027ap s\u00E8vi m\u0027 tankou pr\u00E8t, yon p\u00E8p k\u0027ap viv apa pou mwen. Wi, se sa pou ou di moun Izray\u00E8l yo.",
    "Moyiz ale, li f\u00E8 sanble tout ch\u00E8f fanmi p\u00E8p la, li rap\u00F2te yo tou sa Sey\u00E8 a te ba li l\u00F2d di yo.",
    "Tout p\u00E8p la reponn ansanm, yo di: -N\u0027a f\u00E8 tou sa Sey\u00E8 a di nou f\u00E8. Apre sa, Moyiz al rap\u00F2te bay Sey\u00E8 a repons p\u00E8p la.",
    "Sey\u00E8 a di Moyiz: -M\u0027ap vin jwenn ou nan yon gwo nwaj byen pw\u00E8s. Konsa p\u00E8p la va tande l\u00E8 m\u0027ap pale av\u00E8 ou, y\u0027a toujou kw\u00E8 nan ou. Moyiz rakonte Sey\u00E8 a sa p\u00E8p la te reponn.",
    "Sey\u00E8 a di Moyiz: -Ale b\u00F2 kote p\u00E8p la. F\u00E8 yo pran jounen j\u00F2di a ak jounen denmen an pou yo mete yo nan kondisyon pou f\u00E8 s\u00E8vis pou mwen. Se pou yo lave rad yo.",
    "Se pou yo pare pou twazy\u00E8m jou a. Paske, sou twa jou mwen menm, Sey\u00E8 a, m\u0027ap desann sou m\u00F2n Sinayi a pou tout moun ka w\u00E8 m\u0027.",
    "W\u0027a mete yon limit toutalantou m\u00F2n lan pou p\u00E8p la pa depase. W\u0027a av\u00E8ti yo pou yo pa moute sou m\u00F2n lan, ni pou pesonn pa menm pwoche b\u00F2 pye m\u00F2n lan. Nenp\u00F2t moun ki va mete pye sou m\u00F2n lan, se pou yo touye l\u0027.",
    "y\u0027a kalonnen l\u0027 kout r\u00F2ch osinon y\u0027a p\u00E8se l\u0027 ak kout fl\u00E8ch jouk li mouri, san pesonn p\u0027ap bezwen manyen li ak men yo. Kit se yon moun, kit se yon b\u00E8t, se pou yo touye l\u0027. L\u00E8 y\u0027a tande k\u00F2n lan k\u00F2nen, se l\u00E8 sa a y\u0027a moute sou m\u00F2n lan.",
    "Moyiz desann soti sou m\u00F2n lan, l\u0027 al b\u00F2 kote p\u00E8p la. Li f\u00E8 yo mete t\u00E8t yo nan kondisyon pou f\u00E8 s\u00E8vis pou Sey\u00E8 a. Yo lave rad yo.",
    "Apre sa, Moyiz di yo: -Pare nou pou apre denmen. Pa kouche ak ankenn fanm.",
    "Sou twazy\u00E8m jou a vre, nan granmaten, loraj t\u0027ap gwonde sou m\u00F2n lan. Te gen z\u00E8kl\u00E8 ak yon gwo nwaj byen pw\u00E8s sou m\u00F2n lan tou. Yon twonp\u00E8t t\u0027ap k\u00F2nen byen f\u00F2. Tout moun t\u0027ap tranble kou f\u00E8y bwa kote yo te ye a, sit\u00E8lman yo te p\u00E8.",
    "Moyiz f\u00E8 p\u00E8p la soti kote yo te moute tant yo a pou y al kontre Bondye. Yo rete nan pye m\u00F2n lan.",
    "Tout m\u00F2n Sinayi a te kouvri n\u00E8t ak lafimen, paske Sey\u00E8 a te desann sou li nan mitan yon gwo dife. Lafimen t\u0027ap moute tankou nan yon fou lacho. Tout m\u00F2n lan t\u0027ap tranble av\u00E8k f\u00F2s.",
    "Twonp\u00E8t la t\u0027ap k\u00F2nen pi f\u00F2 toujou. Moyiz t\u0027ap pale, Bondye t\u0027ap reponn li byen f\u00F2 av\u00E8k yon bri ou ta di yon bri loraj.",
    "Sey\u00E8 a desann sou m\u00F2n Sinayi a, sou t\u00E8t m\u00F2n lan menm. Li rele Moyiz sou t\u00E8t m\u00F2n lan. Moyiz moute al jwenn li.",
    "Sey\u00E8 a di Moyiz konsa: -Desann, av\u00E8ti p\u00E8p la pou yo pa depase limit la, paske yo ka pran kouri vin gade mwen. L\u00E8 sa a, anpil ladan yo ta kapab mouri.",
    "Ata pr\u00E8t yo ki ka pwoche b\u00F2 kote m\u0027, se pou yo mete t\u00E8t yo nan kondisyon pou sa tou. Si se pa sa, mwen ka touye yo.",
    "Moyiz di Sey\u00E8 a: -P\u00E8p la p\u0027ap kapab moute sou m\u00F2n Sinayi a, paske se ou menm ki defann yo moute, l\u00E8 ou te di: Trase yon limit toutalantou m\u00F2n lan, mete l\u0027 apa pou mwen.",
    "L\u00E8 sa a Sey\u00E8 a di Moyiz: -Desann non. Epi tounen ansanm ak Arawon. Men pa kite pr\u00E8t yo ak p\u00E8p la depase limit ou te ba yo a pou yo kouri vin kote m\u0027. Si yo f\u00E8 sa, m\u0027ap touye yo.",
    "Moyiz desann b\u00F2 kote p\u00E8p la, li di yo tout bagay."
  ],
  [
    "Bondye pran pale, li di:",
    "-Se mwen menm, Sey\u00E8 a, Bondye nou an, ki te f\u00E8 nou soti nan peyi Lejip kote nou te esklav la.",
    "Piga nou gen l\u00F2t bondye pase mwen menm s\u00E8lman.",
    "Piga nou janm f\u00E8 ankenn estati ni ankenn p\u00F2tre ki sanble bagay ki anwo nan sy\u00E8l la, osinon bagay ki sou lat\u00E8 ou ank\u00F2 nan dlo anba t\u00E8 a.",
    "Piga nou adore yo, ni piga nou s\u00E8vi yo. Paske mwen menm, Sey\u00E8 a, Bondye nou an, mwen se yon Bondye ki f\u00E8 jalouzi. L\u00E8 yon moun rayi m\u0027, mwen f\u00E8 pitit li, pitit pitit li ak pitit pitit pitit li yo peye sa.",
    "Men, l\u00E8 yon moun renmen m\u0027, l\u00E8 li f\u00E8 sa m\u0027 mande l\u0027 f\u00E8, m\u0027ap moutre l\u0027 jan mwen renmen l\u0027 tou ansanm ak tout pitit pitit li yo pandan mil jenerasyon.",
    "Piga nou s\u00E8vi mal ak non Sey\u00E8 a, Bondye nou an, paske Sey\u00E8 a p\u0027ap manke pa pini moun ki s\u00E8vi mal av\u00E8k non li.",
    "Toujou chonje jou repo a pou nou mete l\u0027 apa pou mwen.",
    "N\u0027a travay sis jou. L\u00E8 sa yo n\u0027a f\u00E8 tou sa nou gen pou f\u00E8.",
    "Men, sety\u00E8m jou a, se jou repo pou nou mete apa pou Sey\u00E8 a, Bondye nou an. Jou sa a, nou p\u0027ap f\u00E8 ankenn travay, ni nou menm, ni pitit gason nou, ni pitit fi nou, ni moun k\u0027ap travay lakay nou, ni b\u00E8t nou yo, ni etranje ki lakay nou.",
    "Paske, Sey\u00E8 a te pran sis jou pou l\u0027 f\u00E8 sy\u00E8l la, lat\u00E8 a ak lanm\u00E8 a ansanm ak tou sa ki ladan yo. Apre sa, sou sety\u00E8m jou a, li pran repo. Se pout\u00E8t sa, Sey\u00E8 a beni jou repo a, li mete l\u0027 apa pou li.",
    "Respekte manman nou ak papa nou pou nou ka viv lontan nan peyi Sey\u00E8 a, Bondye nou an, ban nou an.",
    "Piga nou touye moun.",
    "Piga nou f\u00E8 adilt\u00E8.",
    "Piga nou pran sa ki pa pou nou.",
    "Piga nou bay manti sou fr\u00E8 par\u00E8y nou.",
    "Piga nou pote lanvi sou sa ki pa pou nou: ni sou kay fr\u00E8 par\u00E8y nou, ni sou madanm li, ni sou moun k\u0027ap s\u00E8vi lakay li, ni sou b\u00E8f li, ni sou bourik li, ni sou ankenn l\u00F2t bagay ki pou fr\u00E8 par\u00E8y nou.",
    "L\u00E8 p\u00E8p la tande bri loraj la ak son twonp\u00E8t la, l\u00E8 yo w\u00E8 kout z\u00E8kl\u00E8 sou kout z\u00E8kl\u00E8, ak m\u00F2n lan ki t\u0027ap pouse lafimen, yo tranble sit\u00E8lman yo te p\u00E8. Yo ret kanpe byen lwen.",
    "Yo di Moyiz konsa: -Pito se ou menm ki pale ak nou, n\u0027a koute sa w\u0027ap di. Men, si se Bondye ki pou pale av\u00E8k nou, n\u0027a mouri.",
    "Moyiz di p\u00E8p la: -Nou pa bezwen p\u00E8. Bondye vini pou w\u00E8 kote nou ye av\u00E8k li. Li vle pou nou toujou gen krentif pou li, pou nou pa lage k\u00F2 nou nan f\u00E8 peche.",
    "Men p\u00E8p la rete kanpe byen lwen. S\u00E8l Moyiz te pwoche kote nwaj nwa a kote Bondye te ye a.",
    "Sey\u00E8 a di Moyiz: -Men sa pou ou di moun p\u00E8p Izray\u00E8l yo: Nou w\u00E8 ki jan mwen ret nan sy\u00E8l la pou m\u0027 pale ak nou.",
    "Piga n al f\u00E8 l\u00F2t bondye an ajan osinon an l\u00F2 pou nou s\u00E8vi yo ansanm av\u00E8 m\u0027.",
    "N\u0027a bati yon l\u00F2t\u00E8l an t\u00E8 pou mwen. Se sou li n\u0027a ofri b\u00E8t n\u0027a touye pou boule n\u00E8t yo ak b\u00E8t n\u0027a touye pou di m\u00E8si. Se sou li n\u0027a ofri mouton ak b\u00E8f nou yo. Chak kote m\u0027a di nou pou nou f\u00E8 s\u00E8vis pou mwen, m\u0027a vin jwenn nou la, m\u0027a beni nou.",
    "Si nou fe yon l\u00F2t\u00E8l ak r\u00F2ch pou mwen, pa travay r\u00F2ch n\u0027a pran pou f\u00E8 l\u0027 la. Paske l\u00E8 ou travay yon r\u00F2ch ak sizo, li pa ka s\u00E8vi pou mwen ank\u00F2.",
    "Piga nou s\u00E8vi ak macheskalye pou nou moute sou l\u00F2t\u00E8l mwen pou moun pa w\u00E8 anba rad nou."
  ],
  [
    "-Men regleman w\u0027a mete devan moun p\u00E8p Izray\u00E8l yo:",
    "L\u00E8 ou achte yon moun menm ras av\u00E8 ou pou s\u00E8vi ou esklav, li gen pou l\u0027 s\u00E8vi ou sizan. L\u00E8 sety\u00E8m lanne a rive, l\u0027a lib. L\u0027a gen dwa al f\u00E8 wout li san l\u0027 pa gen anyen pou l\u0027 peye ou.",
    "Si li te pou kont li l\u00E8 l\u0027 te vini an, li va ale pou kont li. Si li te gen madanm l\u00E8 l\u0027 te vini an, madanm lan va ale av\u00E8 l\u0027.",
    "Si se m\u00E8t li ki te ba li madanm, epi madanm lan te f\u00E8 pitit pou li, ni pitit yo, ni manman lan va rete pou m\u00E8t la. Msye va al f\u00E8 wout li pou kont li.",
    "Men, si esklav la di: Mwen renmen m\u00E8t mwen, mwen renmen madanm mwen ak pitit mwen yo, mwen pa vle vin lib ank\u00F2,",
    "enben, l\u00E8 sa a, m\u00E8t la va mennen l\u0027 devan Bondye. L\u0027a f\u00E8 l\u0027 pwoche b\u00F2 p\u00F2t la, osinon b\u00F2 chanbrann p\u00F2t la, l\u0027a p\u00E8se z\u00F2r\u00E8y li ak yon bagay pwenti. Konsa esklav la va rete ap s\u00E8vi li jouk li mouri.",
    "L\u00E8 yon nonm vann pitit fi li pou s\u00E8vi esklav, pitit fi sa a pa ka lib ank\u00F2, jan yo ka f\u00E8 l\u0027 pou gason yo.",
    "Si m\u00E8t la te fin dak\u00F2 pou l\u0027 te pran fi a pou madanm, epi si apre sa fi a pa f\u00E8 l\u0027 plezi ank\u00F2, msye va f\u00E8 yon jan pou papa ak manman fi a achte l\u0027 nan men li ank\u00F2. Men, li pa gen dwa vann li bay yon moun l\u00F2t nasyon, paske se trayi l\u0027a trayi fi a l\u00E8 sa a.",
    "Men, si li te f\u00E8 lide bay pitit gason l\u0027 fi a, se pou l\u0027 aji av\u00E8 l\u0027 tankou si se te pr\u00F2p pitit fi li.",
    "Si li pran yon l\u00F2t madanm sou li, li pa gen dwa wete anyen sou sa li dwe l\u0027: ni sou manje l\u0027, ni sou rad li, epi se pou l\u0027 toujou sevi ak li tankou madanm li.",
    "Si li pa f\u00E8 twa bagay sa yo pou li, madanm lan gen dwa ale f\u00E8 wout li, san li pa gen anyen pou l\u0027 peye m\u00E8t la, san bay senk k\u00F2b.",
    "Si yon moun leve men l\u0027 sou yon l\u00F2t, epi li touye l\u0027, moun sa a, se pou yo touye l\u0027 tou.",
    "Men, si se pa espre li f\u00E8, si se Bondye ki f\u00E8 l\u00F2t moun lan tonbe anba men l\u0027, m\u0027ap chwazi yon kote pou l\u0027 ale kache k\u00F2 l\u0027.",
    "Men, si yon moun chache yon l\u00F2t kont, epi li f\u00E8 plan pou li touye l\u0027, li te m\u00E8t al kache b\u00F2 kote l\u00F2t\u00E8l mwen an, se pou n al pran l\u0027 pou nou touye l\u0027.",
    "Si yon moun leve men l\u0027 sou papa l\u0027 osinon sou manman l\u0027, se pou yo touye l\u0027.",
    "Si yon moun pran yon l\u00F2t pa f\u00F2s pou l\u0027 al vann li osinon pou kenbe l\u0027 lakay li, se pou yo touye l\u0027.",
    "Si yon moun bay papa l\u0027 osinon manman l\u0027 madichon, se pou yo touye l\u0027.",
    "L\u00E8 de moun gen kont, si yonn bay l\u00F2t yon koutw\u00F2ch osinon yon koutpwen, epi si sak resevwa kou a pa mouri, men li blije pran kabann, men jan pou sa regle:",
    "Si li ka leve, si li ka mache pwonmennen ak baton, y\u0027a f\u00E8 pa moun ki te ba l\u0027 kou a. Tans\u00E8lman, l\u0027a gen pou l\u0027 peye l\u00F2t la dedomajman pou tout jou li f\u00E8 rete san travay, epi l\u0027a reskonsab pran swen l\u0027 jouk li geri.",
    "L\u00E8 yon moun leve men l\u0027 sou yon esklav li, kit se gason, kit se fi, pou ba li koutbaton, si esklav la mouri fr\u00E8t, se pou yo pini m\u00E8t la.",
    "Men, si esklav la f\u00E8 yon jou osinon de jou anvan l\u0027 mouri, se pa neses\u00E8 pou yo pini m\u00E8t la, paske se lajan pa l\u0027 li te mete dey\u00F2 pou l\u0027 achte l\u0027.",
    "L\u00E8 gason ap goumen, si nan voye kou yo frape yon fanm ansent, epi si fanm lan f\u00E8 foskouch san anyen ank\u00F2 pa rive l\u0027, moun ki ba l\u0027 kou a va peye dedomajman dapre sa mari a va mande. L\u0027a peye sa jij yo va deside.",
    "Men, si mal\u00E8 rive fanm lan, y\u0027a f\u00E8 l\u0027 peye lavi pou lavi,",
    "yon je pou yon je, yon dan pou yon dan, yon men pou yon men, yon pye pou yon pye,",
    "boule pou boule, blese pou blese, foule pou foule.",
    "L\u00E8 yon moun frape yon esklav li nan je, kit se yon gason, kit se yon fanm, si esklav la p\u00E8di je a, m\u00E8t la va ba li lib\u00E8te l\u0027 pou dedomajman pou je a.",
    "Si se dan yon esklav li rache, l\u0027a ba li lib\u00E8te li pou dedomajman pou dan an.",
    "L\u00E8 yon b\u00E8f touye yon gason osinon yon fanm ak koutk\u00F2n, se pou yo touye l\u0027 ak koutw\u00F2ch. Se pa pou yo manje vyann lan, ni yo pa bezwen f\u00E8 m\u00E8t b\u00E8f la peye anyen.",
    "Men, si se pa premye fwa b\u00E8f la atake moun, si yo te pale m\u00E8t li men m\u00E8t li pa t\u0027 f\u00E8 anyen pou sa, si b\u00E8f la touye yon gason osinon yon fanm, nan ka sa a y\u0027ap toujou touye b\u00E8f la ak koutw\u00F2ch, epi y\u0027a touye m\u00E8t la tou pou pini l\u0027.",
    "Men, si yo mande m\u00E8t b\u00E8f la pou l\u0027 peye pou l\u0027 ka sove lavi pa l\u0027, se pou l\u0027 peye tou sa y\u0027a mande l\u0027 la.",
    "Si b\u00E8f la atake yon ti gason osinon yon ti fi, se menm r\u00E8gleman an ki pou f\u00E8t.",
    "Si b\u00E8f la atake yon esklav, kit se gason, kit se fi, m\u00E8t b\u00E8f la va bay m\u00E8t esklav la trant py\u00E8s an ajan. B\u00E8f la menm, y\u0027a touye l\u0027 ak koutw\u00F2ch.",
    "Si yon moun kite yon pi dekouvri, ou ank\u00F2 si l\u0027ap fouye yon pi epi li kite l\u0027 san kouv\u00E8ti, si yon b\u00E8f osinon yon bourik vin tonbe ladan l\u0027,",
    "se pou m\u00E8t pi a peye m\u00E8t b\u00E8t la sa b\u00E8t la vo. B\u00E8t mouri a menm va rete pou m\u00E8t pi a.",
    "Si yon moun gen yon b\u00E8f ki touye b\u00E8f yon l\u00F2t moun ak yon koutk\u00F2n, de mesye yo va vann b\u00E8f vivan an, y\u0027a separe lajan an mwatye pou mwatye. y\u0027a separe vyann b\u00E8f ki mouri a tou.",
    "Men, si se pa premye fwa b\u00E8f la ap bay koutk\u00F2n, si yo te pale m\u00E8t li men m\u00E8t li pa t\u0027 f\u00E8 anyen pou sa, nan ka sa a, m\u00E8t b\u00E8f la gen pou peye. L\u0027a bay yon b\u00E8f vivan pou b\u00E8f ki mouri a. B\u00E8f mouri a menm va rete pou li."
  ],
  [
    "Si yon moun v\u00F2l\u00F2 yon b\u00E8f osinon yon mouton, si li touye l\u0027 epi li vann li, li gen pou l\u0027 bay senk b\u00E8f pou b\u00E8f li pran an osinon kat mouton pou mouton li pran an.",
    "Si yo bare yon v\u00F2l\u00E8 ap kase yon kay epi yo touye l\u0027, moun ki touye l\u0027 la pa koupab.",
    "Men, si sa rive apre sol\u00E8y fin leve, moun ki touye l\u0027 la koupab. Li gen pou l\u0027 peye pou li, w\u00E8 pa w\u00E8. Si li pa gen anyen, y\u0027a vann li pou yo ka peye pou sa l\u0027 te v\u00F2l\u00F2 a.",
    "Men, si yo jwenn b\u00E8t li te v\u00F2l\u00F2 a vivan nan men l\u0027 toujou, kit se b\u00E8f, kit se kabrit, kit se bourik, l\u0027a renm\u00E8t de pou yonn.",
    "Si yon moun kite b\u00E8t li manje nan jaden yon l\u00F2t, osinon nan jaden rezen li, si yon moun kite b\u00E8t li lage pou yo f\u00E8 kont dega nan jaden yon l\u00F2t moun, li gen pou l\u0027 dedonmaje l\u00F2t moun lan. L\u0027a ba li pi bon bagay li gen nan jaden pa l\u0027 la osinon nan jaden rezen l\u0027 yo.",
    "Si yon dife pran yon kote, li tonbe nan z\u00E8b ch\u00E8ch epi li rive boule danre ki nan depo, osinon grenn ki fin keyi, ou ank\u00F2 yon jaden tou plante, moun ki lak\u00F2z dife a va peye yon dedomajman.",
    "Si yon moun pran lajan l\u0027 osinon yon bagay ki gen anpil val\u00E8, li bay yon l\u00F2t moun sere l\u0027 pou li, si yo rive v\u00F2l\u00F2 bagay sa yo nan kay moun ki te sere yo a, si yo jwenn v\u00F2l\u00E8 a, v\u00F2l\u00E8 a va gen pou renm\u00E8t de fwa laval\u00E8.",
    "Men, si yo pa jwenn v\u00F2l\u00E8 a, y\u0027a mennen m\u00E8t kay kote bagay yo te sere a devan l\u00F2t\u00E8l Bondye a, pou yo w\u00E8 si se pa li menm ki te pran bagay l\u00F2t moun lan.",
    "Si yon moun p\u00E8di yon bagay, kit se yon b\u00E8f, osinon yon bourik, ou ank\u00F2 yon mouton, kit se yon rad ou nenp\u00F2t l\u00F2t bagay, si l\u00E8 yo jwenn sak te p\u00E8di a yon l\u00F2t moun pretann di se pou li li ye, y\u0027a mennen yo tou de devan l\u00F2t\u00E8l Bondye a pou regle sa. Moun Bondye va kondannen an va gen pou l\u0027 bay l\u00F2t la de fwa laval\u00E8 pou dedomajman.",
    "Si yon moun bay yon fr\u00E8 par\u00E8y li gade yon bourik, yon b\u00E8f, yon mouton, ou ank\u00F2 nenp\u00F2t ki l\u00F2t b\u00E8t pou li, si b\u00E8t la mouri osinon si mal\u00E8 rive l\u0027 ou ank\u00F2 si piyaj\u00E8 pran l\u0027 san pesonn pa w\u00E8 sa,",
    "l\u00E8 sa a, y\u0027a mande ni m\u00E8t b\u00E8t la ni gad\u00F2 a pou yo f\u00E8 s\u00E8man devan l\u00F2t\u00E8l Bondye a. Moun ki t\u0027ap gade b\u00E8t la va deklare se pa li menm ki te pran b\u00E8t l\u00F2t moun lan. L\u00E8 sa a, m\u00E8t b\u00E8t la va asepte p\u00E8t la. Gad\u00F2 a p\u0027ap gen ankenn dedomajman pou l\u0027 bay.",
    "Men si se v\u00F2l\u00F2 yo te v\u00F2l\u00F2 b\u00E8t la nan men l\u0027, l\u0027a gen pou l\u0027 peye m\u00E8t la kich\u00F2y.",
    "Si se b\u00E8t nan bwa ki devore b\u00E8t la, l\u0027a pote r\u00E8s la pou m\u00E8t b\u00E8t la ka w\u00E8 ak de je l\u0027 se pa manti l\u0027ap ba li. Li p\u0027ap gen anyen pou l\u0027 peye pou sa.",
    "Si yon moun prete yon b\u00E8t nan men yon fr\u00E8 par\u00E8y li, epi mal\u00E8 rive b\u00E8t la, osinon li mouri an absans m\u00E8t li, se pou l\u0027 peye m\u00E8t b\u00E8t la kich\u00F2y.",
    "Men, si m\u00E8t la te la l\u00E8 mal\u00E8 a rive, moun lan pa gen anyen pou l\u0027 peye. Si se yon b\u00E8t li te lwe, se pri li te lwe l\u0027 la ase pou li bay.",
    "Si yon nonm pran t\u00E8t yon jenn fi ki poko fiyanse, epi li kouche av\u00E8 l\u0027, li gen pou l\u0027 peye lajan yo konn bay pou yon maryaj, epi se pou l\u0027 marye ak jenn fi a.",
    "Men, si papa jenn fi a refize kite l\u0027 marye av\u00E8 l\u0027, tout jan se pou msye peye lajan yo bay l\u00E8 yo pral marye ak yon fi ki tifi.",
    "Se pou nou touye tout fanm k\u0027ap f\u00E8 maji.",
    "Se pou yo touye tout moun ki kwaze ak zannimo.",
    "Si yon moun ofri b\u00E8t pou yo touye pou l\u00F2t bondye pase Sey\u00E8 a, se pou yo dispar\u00E8t li tankou b\u00E8t y\u0027ap ofri bay Bondye.",
    "Piga nou maltrete moun l\u00F2t nasyon ki vin rete nan peyi nou. Piga nou peze yo non plis, paske nou menm, chonje nou te etranje tou nan peyi Lejip.",
    "Piga nou maltrete ni v\u00E8v yo, ni timoun san papa yo.",
    "Si nou malmennen yo, m\u0027ap reponn yo l\u00E8 y\u0027a rele mande m\u0027 sekou.",
    "m\u0027a fache, m\u0027a f\u00E8 nou mouri nan lag\u00E8. Konsa, madanm nou yo ap vin v\u00E8v tou, pitit nou yo ap rete san papa tou.",
    "Si nou prete yonn nan fr\u00E8 par\u00E8y nou yo lajan, yonn nan p\u00F2v ki nan mitan nou yo, piga nou f\u00E8 tankou moun k\u0027ap bay ponya pou nou egzije l\u0027 peye enter\u00E8.",
    "Si yon nonm plane levit li lakay ou pou ou prete l\u0027 yon ti k\u00F2b, se pou ou renm\u00E8t li rad li anvan sol\u00E8y kouche.",
    "Paske, se s\u00E8l rad li gen pou l\u0027 mete sou li pou fredi pa bat li. Kisa pou l\u0027 mete sou li pou l\u0027 kouvri asw\u00E8? Si li rele mande m\u0027 sekou, m\u0027a reponn li paske mwen gen bon k\u00E8.",
    "Piga nou pale Bondye mal. Piga nou bay ch\u00E8f p\u00E8p la madichon.",
    "Pa pran reta pou n\u0027 ofri m\u0027 sa pou n\u0027 ofri m\u0027 nan rek\u00F2t danre nou yo ak nan diven nou. n\u0027a ban mwen premye pitit gason nou yo.",
    "N\u0027a ban mwen tou premye pitit b\u00E8f nou yo ak premye pitit mouton nou yo. Ti b\u00E8t la va pase s\u00E8t jou av\u00E8k manman l\u0027. Sou wity\u00E8m jou a n\u0027a ofri l\u0027 ban mwen.",
    "Se pou nou mache tankou moun k\u0027ap viv apa pou mwen. Pa manje vyann b\u00E8t nou jwenn l\u00F2t b\u00E8t nan bwa devore. Vyann konsa se chen pou nou jete l\u0027 bay."
  ],
  [
    "Piga nou f\u00E8 manti sou fr\u00E8 par\u00E8y nou. L\u00E8 n\u0027ap s\u00E8vi temwen, piga nou bay manti pou ede yon mechan.",
    "Pa konprann pou nou f\u00E8 sa ki mal paske nou w\u00E8 se sa tout moun ap f\u00E8. L\u00E8 n\u0027ap s\u00E8vi temwen nan yon pwose, piga nou pran pati pou b\u00F2 ki gen plis moun lan l\u00E8 nou konnen se yo ki ant\u00F2.",
    "Konsa tou, l\u00E8 gen pwose, se pa paske yon moun p\u00F2v pou nou pran pati pou li.",
    "Si nou pa byen ak yon moun, epi nou jwenn b\u00E8f li osinon bourik li ki kase k\u00F2d, se pou nou mennen l\u0027 ba li.",
    "Si nou pa byen ak yon moun, epi nou w\u00E8 bourik li kouche anba yon chay, pa vire do nou kite l\u0027 pou kont li. Se pou nou ede l\u0027 f\u00E8 bourik la kanpe.",
    "L\u00E8 yon malere nan pwose, pa anpeche yo f\u00E8 l\u0027 jistis.",
    "Evite f\u00E8 manti sou moun pou akize yo. Moun inonsan ak moun ki nan dwa yo, piga nou f\u00E8 touye yo, paske mwen p\u0027ap padonnen moun ki f\u00E8 bagay konsa.",
    "L\u00E8 n\u0027ap s\u00E8vi temwen nan yon k\u00F2z, pa pran lajan anba nan men moun, paske lajan konsa bouche je nou, li f\u00E8 nou pa w\u00E8 kote jistis la ye. Li f\u00E8 moun ki pa ant\u00F2 a p\u00E8di k\u00F2z li.",
    "Piga nou aji mal ak moun l\u00F2t nasyon k\u0027ap viv nan peyi a. Paske, nou menm tou, yon l\u00E8, nou te etranje nan peyi Lejip, kif\u00E8 nou konnen sa ki rele viv nan l\u00F2t peyi.",
    "Pandan sizan n\u0027a travay t\u00E8 a, epi n\u0027a ranmase sa li bay.",
    "Men, sou sety\u00E8m lanne a, n\u0027a kite t\u00E8 a poze. Menm si li bay kich\u00F2y, nou p\u0027ap ranmase anyen sou li. N\u0027a kite rek\u00F2t la pou p\u00F2v malere yo. R\u00E8s la va rete pou b\u00E8t nan bwa manje. N\u0027a f\u00E8 menm bagay la tou pou jaden rezen ak jaden oliv nou yo.",
    "N\u0027a travay sis jou. Men sety\u00E8m jou a, n\u0027a sispann travay, n\u0027a pran repo. Konsa, b\u00E8f nou yo ak bourik nou yo, moun k\u0027ap s\u00E8vi av\u00E8k nou yo ansanm ak etranje ki lakay nou yo va ka pran repo tou.",
    "Se pou nou swiv tou sa mwen sot di nou la a. Pa lapriy\u00E8 l\u00F2t bondye, piga mwen tande non yo soti nan bouch nou.",
    "Twa fwa chak lanne, n\u0027a f\u00E8 f\u00E8t pou mwen.",
    "N\u0027a f\u00E8 f\u00E8t Pen san ledven yo. Jan mwen te ban nou l\u00F2d la, n\u0027a manje pen san ledven pandan s\u00E8t jou nan ep\u00F2k yo fikse nan mwa Abib la. Paske se nan mwa sa a nou te soti kite peyi Lejip. L\u00E8 sa a, nou p\u0027ap gen dwa par\u00E8t devan m\u0027 de men vid.",
    "Apre sa, n\u0027a fete f\u00E8t Premye Rek\u00F2t la l\u00E8 nou f\u00E8k konmanse rek\u00F2lte grenn nou simen nan jaden nou yo. N\u0027a fete f\u00E8t D\u00E8nye Rek\u00F2t la menm v\u00E8 fen lanne a, l\u00E8 n\u0027ap fin rek\u00F2lte tou sa ki nan jaden nou yo.",
    "Twa fwa chak lanne, tout gason nan p\u00E8p la va par\u00E8t devan mwen menm Sey\u00E8 a, Bondye a.",
    "L\u00E8 n\u0027ap touye yon b\u00E8t pou mwen, piga nou ofri san an ansanm ak pen ki f\u00E8t ak ledven. Piga nou sere gr\u00E8s b\u00E8t la tout lannwit jouk denmen maten.",
    "N\u0027a pran pi b\u00E8l fwi nan premye rek\u00F2t jaden nou, n\u0027a pote yo bay Sey\u00E8 a, Bondye nou an, lakay li, Piga ou kwit yon ti kabrit nan l\u00E8t manman li.",
    "Men m\u0027ap voye yonn nan zanj mwen yo devan nou pou pwoteje nou sou wout la, pou l\u0027 f\u00E8 nou rive san danje kote mwen pare pou nou an.",
    "Veye k\u00F2 nou devan li. Koute sa l\u0027ap di nou. Pa kenbe t\u00E8t av\u00E8 l\u0027. Si nou f\u00E8 sa, li p\u0027ap padonnen nou sa paske se nan non mwen l\u0027ap f\u00E8 tou sa l\u0027ap f\u00E8 a.",
    "Men, si nou koute sa li di nou, si nou f\u00E8 tou sa mwen di nou f\u00E8, m\u0027ap rayi moun ki rayi nou, mwen p\u0027ap vle w\u00E8 moun ki pa vle w\u00E8 nou.",
    "Zanj mwen an va mache devan nou, l\u0027ap mennen nou nan peyi moun Amori yo, peyi moun Et yo, peyi moun Ferezi yo, peyi moun Kanaran yo, peyi moun Evi yo ak peyi moun Jebis yo. M\u0027ap detwi yo tout.",
    "Piga nou mete ajenou devan bondye l\u00F2t nasyon yo. Piga nou janm s\u00E8vi yo. Pa f\u00E8 menm jan ak moun l\u00F2t nasyon yo. Se pou nou detwi bondye yo n\u00E8t, se pou nou kraze tout moniman yo f\u00E8 pou yo.",
    "Se mwen menm Sey\u00E8 a, Bondye nou an, pou nou s\u00E8vi. M\u0027ap beni nou, m\u0027ap ban nou manje pou n\u0027 manje, dlo pou nou bw\u00E8. Mwen p\u0027ap kite maladi tonbe sou nou.",
    "Nan peyi nou an p\u0027ap gen fanm k\u0027ap f\u00E8 foskouch, ni fanm ki p\u0027ap ka f\u00E8 pitit. M\u0027ap kite nou viv jouk nou fin granmoun.",
    "M\u0027ap f\u00E8 tout moun p\u00E8 nou. Kote nou pase, m\u0027ap f\u00E8 moun p\u00E8di t\u00E8t yo. M\u0027ap f\u00E8 tout l\u00E8nmi nou yo pran rak devan nou.",
    "m\u0027a voye gwo g\u00E8p devan nou, y\u0027a f\u00E8 moun Evi yo, moun Kanaran yo ak moun Et yo kouri byen lwen nou.",
    "Mwen p\u0027ap f\u00E8 yo ale tout ansanm yon s\u00E8l kou, yon s\u00E8l lanne, pou peyi a pa tounen savann, pou b\u00E8t nan bwa yo pa vin tw\u00F2p pou nou.",
    "Men, piti piti m\u0027ap mete yo dey\u00F2, jouk n\u0027a gen plis moun pou nou ka pran tout peyi a pou nou.",
    "M\u0027ap f\u00E8 fwonty\u00E8 peyi nou an konmanse depi sou lanm\u00E8 Wouj la rive jouk sou lanm\u00E8 Mediterane, depi sou dez\u00E8 a al bat sou larivy\u00E8 Lefrat la. M\u0027ap lage tout moun nan peyi a anba men nou, n\u0027ap chase yo met dey\u00F2 devan nou.",
    "Piga nou pase ankenn kontra ak moun sa yo, ni ak bondye yo.",
    "Se pa pou yo rete nan peyi nou an, pou yo pa ankouraje nou f\u00E8 peche kont mwen. Si nou s\u00E8vi bondye moun sa yo, sa ka yon mal\u00E8 pou nou."
  ],
  [
    "Apre sa, Bondye di Moyiz: -Moute sou m\u00F2n lan b\u00F2 kote m\u0027 ansanm ak Arawon, Nadab, Abiyou ak swasanndis nan ch\u00E8f fanmi p\u00E8p Izray\u00E8l la. N\u0027a rete yon distans, n\u0027a bese t\u00E8t nou jouk at\u00E8 pou adore m\u0027.",
    "Apre sa, Moyiz va pwoche pou kont li, l\u0027a vin b\u00F2 kote m\u0027. Piga l\u00F2t yo pwoche. P\u00E8p la menm pa pou moute av\u00E8 yo.",
    "Moyiz ale, li rap\u00F2te bay p\u00E8p la tou sa Sey\u00E8 a te di l\u0027 yo ansanm ak tout l\u00F2d li te bay yo. Tout p\u00E8p la reponn ansanm: -N\u0027a f\u00E8 tou sa Sey\u00E8 a di nou f\u00E8.",
    "Moyiz ekri tou sa Sey\u00E8 a te di l\u0027 yo. Nan denmen maten, byen bon\u00E8, l\u00E8 Moyiz leve, li bati yon l\u00F2t\u00E8l nan pye m\u00F2n lan. Li pran douz gwo r\u00F2ch, yonn pou chak branch fanmi p\u00E8p Izray\u00E8l la, li mete yo kanpe.",
    "Apre sa, li pran k\u00E8k jenn gason nan moun Izray\u00E8l yo, li voye yo al ofri b\u00E8t pou touye bay Sey\u00E8 a: yo ofri b\u00E8t yo te boule n\u00E8t pou Sey\u00E8 a. Yo touye k\u00E8k towo b\u00E8f pou di Sey\u00E8 a m\u00E8si.",
    "Moyiz pran mwatye nan san an, li mete l\u0027 nan ganm\u00E8l. L\u00F2t mwatye a, li vide l\u0027 sou l\u00F2t\u00E8l la.",
    "L\u00E8fini, li pran liv kontra a, li li l\u0027 pou tout p\u00E8p la ka tande. Apre sa, p\u00E8p la di: -N\u0027a f\u00E8 tou sa Sey\u00E8 a mande nou f\u00E8, n\u0027a obeyi l\u0027.",
    "L\u00E8 sa a, Moyiz pran san ki te nan ganm\u00E8l yo, li voye l\u0027 sou p\u00E8p la, li di: -San sa a s\u00E8vi pou siyen kontra Sey\u00E8 a pase ak nou an, dapre paw\u00F2l li di yo.",
    "Moyiz moute sou m\u00F2n lan ansanm ak Arawon, Nadab, Abiyou ak swasanndis nan ch\u00E8f fanmi p\u00E8p Izray\u00E8l la.",
    "Yo te w\u00E8 Bondye p\u00E8p Izray\u00E8l la. Anba pye l\u0027, te gen yon bagay plat f\u00E8t ak b\u00E8l py\u00E8 kristal ble yo rele safi. Li te kl\u00E8 tankou sy\u00E8l la l\u00E8 pa gen yon ti nwaj menm ladan li.",
    "Sey\u00E8 a pa t\u0027 f\u00E8 ch\u00E8f p\u00E8p Izray\u00E8l yo anyen. Se konsa yo te w\u00E8 Bondye. Apr\u00E8 sa, yo manje epi yo bw\u00E8.",
    "Sey\u00E8 a di Moyiz konsa: -Moute sou m\u00F2n lan b\u00F2 kote m\u0027. Rete la. m\u0027a ba ou de r\u00F2ch plat av\u00E8k lalwa ak regleman mwen te ekri sou yo pou f\u00E8 levasyon p\u00E8p la.",
    "Moyiz leve ansanm ak Jozye, adjwen li a, yo moute sou m\u00F2n Bondye a.",
    "Anvan Moyiz te ale, li di ch\u00E8f fanmi yo: -Rete tann nou isit la jouk nou tounen. Men Arawon ak Our ap rete ak nou. Si yon moun bezwen regle yon pwobl\u00E8m, li m\u00E8t al jwenn yo.",
    "Moyiz moute sou m\u00F2n lan, epi nwaj kouvri m\u00F2n lan n\u00E8t.",
    "Pouvwa Sey\u00E8 a desann sou m\u00F2n Sinayi a. Nwaj kouvri m\u00F2n lan pandan sis jou. Sou sety\u00E8m jou a, Sey\u00E8 a rete nan nwaj la, li rele Moyiz.",
    "Pou moun p\u00E8p Izray\u00E8l yo menm, pouvwa Sey\u00E8 a te par\u00E8t tankou yon gwo dife ki t\u0027ap boule sou t\u00E8t m\u00F2n lan.",
    "Moyiz antre nan mitan nwaj la, li moute sou m\u00F2n lan. Moyiz pase karant jou ak karant nwit sou m\u00F2n lan."
  ],
  [
    "Sey\u00E8 a pale ak Moyiz, li di l\u0027:",
    "-Pale ak moun Izray\u00E8l yo. Di yo pote yon ofrann ban mwen. W\u0027a resevwa l\u0027 pou mwen nan men tout moun ki vle bay ak k\u00E8 kontan.",
    "Men ofrann pou ou resevwa nan men yo: l\u00F2, ajan ak kwiv,",
    "bon twal koul\u00E8 viol\u00E8t, ble ak wouj, twal fen blan, twal f\u00E8t ak pwal kabrit,",
    "po belye tenn koul\u00E8 wouj ak po bazann, bwa zakasya,",
    "lwil pou gwo lanp s\u00E8t branch lan, epis santi bon pou mete nan lansan an ak nan lwil yo s\u00E8vi pou mete moun apa pou s\u00E8vis Bondye a,",
    "py\u00E8 oniks ak l\u00F2t py\u00E8 pou gani jile ak plastwon granpr\u00E8t la.",
    "y\u0027a mete yon kote apa pou mwen pou m\u0027 ka vin rete nan mitan yo.",
    "W\u0027a f\u00E8 tant lan ak tout bagay ki pou ale ladan l\u0027, dapre mod\u00E8l mwen pral ba ou a.",
    "y\u0027a pran bwa zakasya, y\u0027a f\u00E8 yon gwo bwat. Bwat la va mezire twa pye n\u00E8f pous long\u00E8, de pye twa pous laj\u00E8, de pye twa pous wot\u00E8.",
    "W\u0027a kouvri l\u0027 n\u00E8t, anndan kou dey\u00F2, ak pi bon klas l\u00F2 ki genyen. Epi w\u0027a mete yon b\u00F2di an l\u00F2 f\u00E8 wonn li.",
    "W\u0027a fonn l\u00F2 a f\u00E8 kat gwo bag tou won. W\u0027a moute yonn sou chak kwen bwat la, de chak b\u00F2.",
    "W\u0027a pran de jenn poto zakasya, w\u0027a kouvri yo n\u00E8t ak l\u00F2.",
    "W\u0027a pase poto yo nan twou bag yo, sou de b\u00F2 bwat la. Poto sa yo va s\u00E8vi manch pou pote bwat la.",
    "Se pou poto yo toujou rete nan bag yo, san yo pa janm wete yo.",
    "Mwen pral ba ou de r\u00F2ch plat ki va s\u00E8vi pou nou toujou chonje m\u0027. W\u0027a mete yo nan bwat la.",
    "W\u0027a pran pi bon l\u00F2 ki genyen, w\u0027a f\u00E8 yon kouv\u00E8ti pou bwat la. L\u0027a mezire twa pye n\u00E8f pous long\u00E8 sou de pye twa pous laj\u00E8.",
    "W\u0027a f\u00E8 p\u00F2tre de zanj cheriben an l\u00F2. y\u0027a pran l\u00F2 a, y\u0027a bat li ak mato pou yo f\u00E8 p\u00F2tre yo. W\u0027a mete yo anwo kouv\u00E8ti a,",
    "yonn sou b\u00F2 dwat, yonn sou b\u00F2 g\u00F2ch. W\u0027a kole yo byen kole sou kouv\u00E8ti a pou yo f\u00E8 k\u00F2 av\u00E8 l\u0027.",
    "Zanj cheriben yo va louvri z\u00E8l yo anwo t\u00E8t yo, konsa y\u0027a kouvri kouv\u00E8ti a. Se pou yo yonn anfas l\u00F2t, av\u00E8k t\u00E8t yo bese ap gade kouv\u00E8ti a.",
    "W\u0027a mete kouv\u00E8ti a sou bwat la. Nan bwat la menm, w\u0027a mete de r\u00F2ch plat mwen pral ba ou pou nou ka toujou chonje mwen.",
    "Se la m\u0027a toujou kontre av\u00E8 ou. m\u0027a rete anwo kouv\u00E8ti a, nan mitan de zanj cheriben yo, m\u0027a ba ou tout l\u00F2d mwen gen pou m\u0027 ba ou yo pou moun Izray\u00E8l yo.",
    "W\u0027a f\u00E8 yon tab an bwa zakasya. Desi tab la va mezire twa pye long\u00E8, yon pye sis pous laj\u00E8 ak de pye twa pous wot\u00E8.",
    "W\u0027a kouvri l\u0027 n\u00E8t ak pi bon l\u00F2 ki genyen. W\u0027a mete yon b\u00F2di an l\u00F2 f\u00E8 wonn li.",
    "W\u0027a mete yon ankadreman kat pous laj\u00E8 anba desi a f\u00E8 wonn tab la. Epi w\u0027a kouvri tout ankadreman an ak yon plak l\u00F2.",
    "W\u0027a fonn l\u00F2 a f\u00E8 kat gwo bag tou won pou tab la. W\u0027a moute yo nan kat kwen tab la kote pye yo moute a.",
    "W\u0027a moute bag yo toupre ankadreman an. Se nan twou bag yo pou ou pase poto bwa zakasya ki pou s\u00E8vi pou pote tab la.",
    "W\u0027a f\u00E8 poto yo ak bwa zakasya, epi w\u0027a kouvri yo n\u00E8t ak l\u00F2. Se ak poto sa yo pou yo s\u00E8vi pou pote tab la.",
    "W\u0027a f\u00E8 asy\u00E8t, b\u00F2l, tas, kafety\u00E8. W\u0027a mete yo apa pou mwen. W\u0027a f\u00E8 yo ak pi bon l\u00F2 ki genyen. Se ak yo pou nou s\u00E8vi l\u00E8 n\u0027ap f\u00E8 s\u00E8vis pou mwen.",
    "Epi w\u0027a toujou mete sou tab la pen yo ofri ban mwen yo. Wi, se pou pen yo tout tan la devan mwen.",
    "W\u0027a f\u00E8 yon gwo lanp s\u00E8t branch ak pi bon l\u00F2 ki genyen. y\u0027a pran yon s\u00E8l gwo m\u00F2so l\u00F2, y\u0027a bat li ak mato pou f\u00E8 pye gwo lanp s\u00E8t branch lan ansanm ak tout k\u00F2 li. y\u0027a f\u00E8 p\u00F2tre b\u00E8l fl\u00E8, fl\u00E8 an bouton, fl\u00E8 louvri, sou tout k\u00F2 li. Yo tout va f\u00E8 yon s\u00E8l py\u00E8s ak pye lanp lan.",
    "Gwo lanp lan va gen s\u00E8t branch, yonn kanpe dwat nan mitan ak twa branch chak b\u00F2.",
    "Sou chak branch sou kote yo, y\u0027a f\u00E8 p\u00F2tre twa fl\u00E8 nwa kajou ak tout boujon yo.",
    "Sou branch ki nan mitan an va gen kat fl\u00E8 nwa kajou ak tout boujon yo.",
    "W\u0027a mete yon ti boujon anba chak p\u00E8 branch sou kote yo.",
    "Boujon yo ak branch yo va f\u00E8 yon s\u00E8l py\u00E8s ak pye gwo lanp lan. Se va yon s\u00E8l py\u00E8s l\u00F2 y\u0027a bat ak mato pou ba li f\u00F2m yo vle a.",
    "y\u0027a f\u00E8 s\u00E8t lanp pou gwo lanp lan, y\u0027a moute yo sou li yon jan pou yo ka klere sou devan.",
    "N\u0027a f\u00E8 pens\u00E8t pou netwaye gwo lanp lan ak plato pou resevwa sann lan. W\u0027a f\u00E8 yo ak pi bon l\u00F2 ki genyen.",
    "N\u0027a pran swasannkenz liv bon l\u00F2 pou f\u00E8 gwo lanp lan ansanm ak tout bagay pou s\u00E8vi ak gwo lanp lan.",
    "Gade byen pou ou ka f\u00E8 tout bagay dapre mod\u00E8l mwen te moutre ou sou m\u00F2n lan."
  ],
  [
    "N\u0027a f\u00E8 tant kote pou Bondye rete a ak dis l\u00E8z twal fen blan tise byen sere, ansanm ak lenn koul\u00E8 ble, viol\u00E8t ak wouj. W\u0027a f\u00E8 yo bwode b\u00E8l p\u00F2tre zanj cheriben byen f\u00E8t sou tout twal la.",
    "Chak l\u00E8z twal va gen kat\u00F2z m\u00E8t long\u00E8, de m\u00E8t laj\u00E8. Yo tout va menm gwos\u00E8.",
    "N\u0027a koud l\u00E8z yo ansanm, senk yon b\u00F2, senk yon l\u00F2t b\u00F2.",
    "L\u00E8 w\u0027a fin koud senk premye l\u00E8z yo ansanm, w\u0027a f\u00E8 pasan ak k\u00F2don ble sou tout b\u00F2di senk premye l\u00E8z yo. W\u0027a f\u00E8 menm jan an tou ak senk l\u00F2t l\u00E8z yo.",
    "W\u0027a f\u00E8 senkant pasan nan premye l\u00E8z premye gwoup la, ak senkant pasan nan d\u00E8nye l\u00E8z dezy\u00E8m gwoup la. W\u0027a f\u00E8 yo koresponn de pa de.",
    "W\u0027a f\u00E8 senkant ti kw\u00F2k an l\u00F2 ki va s\u00E8vi pou kole de gwoup l\u00E8z yo yonn ak l\u00F2t pou yo f\u00E8 yon s\u00E8l tant.",
    "W\u0027a f\u00E8 onz l\u00E8z twal ak pwal kabrit pou f\u00E8 yon gwo tant pou kouvri kay Bondye a.",
    "Chak l\u00E8z va gen kenz m\u00E8t long\u00E8 ak de m\u00E8t laj\u00E8. Yo tout va menm gwos\u00E8.",
    "W\u0027a pran senk ladan yo, w\u0027a koud yo ansanm. Apre sa, w\u0027a pran l\u00F2t sis yo, w\u0027a koud yo ansanm tou. W\u0027a pliye sizy\u00E8m l\u00E8z la an de sou devan tant lan.",
    "W\u0027a mete senkant pasan sou b\u00F2di premye l\u00E8z premye gwoup la, ak senkant pasan sou b\u00F2di d\u00E8nye l\u00E8z dezy\u00E8m gwoup la.",
    "W\u0027a f\u00E8 senkant ti kw\u00F2k an kwiv, w\u0027a pase yo nan pasan yo pou kole de gwoup l\u00E8z yo ansanm pou f\u00E8 yon s\u00E8l tant.",
    "Mwatye l\u00E8z ki an plis la va bat sou d\u00E8y\u00E8 kay Bondye a pou kouvri l\u0027.",
    "Menm jan an tou, l\u00E8z ki sou kote yo pral gen yon pye edmi k\u0027ap depase. Sa ki an plis la pral desann sou b\u00F2 kay Bondye a pou kouvri l\u0027.",
    "W\u0027a f\u00E8 yon kouv\u00E8ti ak po belye pou tant lan. W\u0027a tenn li wouj. Apre sa, w\u0027a f\u00E8 yon l\u00F2t kouv\u00E8ti ak po bazann pou kouvri tant Bondye a.",
    "W\u0027a pran bwa zakasya pou f\u00E8 planch ankadreman pou soutni tant Bondye a.",
    "Chak ankadreman va gen kenz pye long\u00E8 sou vens\u00E8t pous laj\u00E8.",
    "Yo chak va gen de bout depase ki va penm\u00E8t yo kole yonn ak l\u00F2t.",
    "L\u00E8 w\u0027ap f\u00E8 ankadreman yo, w\u0027a f\u00E8 ven pou b\u00F2 sid la.",
    "W\u0027a f\u00E8 karant sip\u00F2 an ajan pou ale anba ankadreman yo, de sip\u00F2 anba chak ankadreman. Se ladan yo bout ki depase yo va chita.",
    "Konsa tou, w\u0027a f\u00E8 ven ankadreman pou b\u00F2 n\u00F2 a",
    "ak karant sip\u00F2 an ajan, de pou chak ankadreman.",
    "W\u0027a f\u00E8 sis ankadreman pou d\u00E8y\u00E8 tant Bondye a, sou b\u00F2 lw\u00E8s la,",
    "ak de ankadreman pou chak kwen ki sou d\u00E8y\u00E8 tant Bondye a.",
    "Ankadreman kwen yo va mare yonn ak l\u00F2t pa anba. y\u0027a bout-a-bout depi anba jouk anwo kote gwo bag la. Se konsa w\u0027a moute de ankadreman k\u0027ap f\u00E8 kwen yo.",
    "Konsa, va gen wit ankadreman av\u00E8k s\u00E8z sip\u00F2 an ajan, de sip\u00F2 anba chak ankadreman.",
    "W\u0027a f\u00E8 trav\u00E8s ak bwa zakasya, senk pou ankadreman sou b\u00F2 sid tant Bondye a,",
    "senk pou ankadreman sou b\u00F2 n\u00F2 a, senk pou ankadreman ki sou b\u00F2 lw\u00E8s la, pa d\u00E8y\u00E8.",
    "Trav\u00E8s mitan an, k\u0027ap pase nan ren ankadreman yo, va soti nan yon bout pou ale nan yon l\u00F2t bout.",
    "W\u0027a kouvri tout k\u00F2 ankadreman yo ak l\u00F2. W\u0027a moute gwo bag an l\u00F2 sou yo pou kenbe trav\u00E8s yo. W\u0027a kouvri trav\u00E8s yo ak l\u00F2 tou.",
    "W\u0027a f\u00E8 tant lan dapre mod\u00E8l mwen te moutre ou sou m\u00F2n lan.",
    "W\u0027a f\u00E8 yon rido ak bon twal koul\u00E8 ble, viol\u00E8t ak wouj ansanm ak twal fen blan tise byen sere. y\u0027a bwode b\u00E8l p\u00F2tre zanj cheriben byen f\u00E8t sou tout rido a.",
    "W\u0027a pann rido a sou kat poto an bwa zakasya. Poto yo va kouvri ak l\u00F2. y\u0027a gen kw\u00F2k an l\u00F2 moute sou yo. y\u0027a chita sou kat sip\u00F2 an ajan.",
    "Mete rido a anba kw\u00F2k ki nan twati tant lan. W\u0027a mete Bwat Kontra a d\u00E8y\u00E8 rido a. Rido a va separe kote ki apa apa n\u00E8t pou Bondye s\u00E8lman an ak r\u00E8s tant Bondye a.",
    "W\u0027a mete kouv\u00E8ti a sou Bwat Kontra ki nan kote ki apa apa n\u00E8t pou Bondye a.",
    "W\u0027a mete tab la pa dey\u00F2 rido a. Mete gwo lanp s\u00E8t branch lan sou b\u00F2 sid tant lan, an fas tab la. Tab la menm va sou b\u00F2 n\u00F2 a.",
    "Konsa tou, w\u0027a f\u00E8 yon rido an bon twal ble, viol\u00E8t ak wouj ansanm ak twal fen blan tise byen sere. Rido a va s\u00E8vi pou f\u00E8men kote yo pase pou antre nan tant lan. y\u0027a f\u00E8 b\u00E8l bodri sou tout rido a.",
    "Pou kenbe rido a, w\u0027a f\u00E8 senk poto an bwa zakasya, w\u0027a kouvri yo ak l\u00F2, w\u0027a moute ti kw\u00F2k an l\u00F2 sou yo. y\u0027a chita sou senk sip\u00F2 an kwiv."
  ],
  [
    "W\u0027a f\u00E8 yon l\u00F2t\u00E8l an bwa zakasya. L\u0027a kare kare. L\u0027a mezire s\u00E8t pye sis pous long\u00E8 sou s\u00E8t pye sis pous laj\u00E8 ak kat pye sis pous wot\u00E8.",
    "W\u0027a travay kat k\u00F2n sou kat kwen l\u00F2t\u00E8l la. Se pou k\u00F2n yo f\u00E8 yon s\u00E8l py\u00E8s ak l\u00F2t\u00E8l la. Apre sa, w\u0027a kouvri tout ak kwiv.",
    "Pou l\u00F2t\u00E8l la, w\u0027a f\u00E8 p\u00E8l, kiv\u00E8t, fouch\u00E8t, recho ak plato pou resevwa sann. Tout bagay sa yo va f\u00E8t an kwiv.",
    "Pou l\u00F2t\u00E8l la toujou, w\u0027a f\u00E8 yon griyaj an kwiv, tankou griy yo s\u00E8vi pou griye vyann. W\u0027a mete kat gwo bag an kwiv nan kat pwent griyaj la.",
    "W\u0027a mete griyaj la anba reb\u00F2 l\u00F2t\u00E8l la, pou l\u0027 soti anba rive mwatye wot\u00E8 l\u00F2t\u00E8l la.",
    "W\u0027a f\u00E8 baton an bwa zakasya ki va s\u00E8vi manch pou l\u00F2t\u00E8l la. W\u0027a kouvri yo an kwiv.",
    "W\u0027a pase manch yo nan gwo bag yo. Manch yo va sou chak b\u00F2 l\u00F2t\u00E8l la l\u00E8 y\u0027ap pote l\u0027.",
    "L\u00F2t\u00E8l la va f\u00E8t an planch. Anndan li va rete tou vid. W\u0027a f\u00E8 l\u0027 dapre mod\u00E8l mwen te moutre ou sou m\u00F2n lan.",
    "W\u0027a f\u00E8 yon galeri wonn kay la. Sou b\u00F2 sid la, w\u0027a moute yon seri rido f\u00E8t ak l\u00E8z twal fen blan tise byen sere, sou senkant m\u00E8t long\u00E8 pou b\u00F2 sa a.",
    "Pou kenbe rido yo, va gen ven poto an kwiv chita sou ven sip\u00F2 an kwiv tou. Men, kw\u00F2k ki sou poto yo ak trenng ki pou soutni rido yo va f\u00E8t an ajan.",
    "Menm jan an tou, sou b\u00F2 n\u00F2 a va gen yon seri rido f\u00E8t ak l\u00E8z twal sou senkant m\u00E8t long\u00E8 pou b\u00F2 sa a, av\u00E8k ven poto an kwiv chita sou ven sip\u00F2 an kwiv tou. Kw\u00F2k yo ak trenng yo va f\u00E8t an ajan.",
    "Sou b\u00F2 lw\u00E8s la, va gen yon galeri tou. W\u0027a moute yon seri rido sou vennsenk m\u00E8t long\u00E8 ak dis poto chita sou dis sip\u00F2.",
    "Sou b\u00F2 l\u00E8s la, galeri a va gen swasannkenz pye laj\u00E8.",
    "Sou b\u00F2 g\u00F2ch p\u00F2t antre a, y\u0027a moute rido sou yon long\u00E8 vennde pye sis pous av\u00E8k twa poto chita sou twa sip\u00F2.",
    "Sou b\u00F2 dwat la tou, y\u0027a moute rido sou yon long\u00E8 vennde pye sis pous av\u00E8k twa poto chita sou twa sip\u00F2.",
    "Pou p\u00F2t antre a menm, va gen yon rido trant pye long\u00E8, f\u00E8t ak twal sipery\u00E8 koul\u00E8 ble, viol\u00E8t ak wouj ansanm ak twal fen blan tise byen sere, dekore av\u00E8k bodri. Se kat poto chita sou kat sip\u00F2 ki pou soutni rido a.",
    "Tout poto ki f\u00E8 wonn galeri a va gen trenng f\u00E8t an ajan, kw\u00F2k f\u00E8t an ajan ak sip\u00F2 f\u00E8t an kwiv.",
    "Galeri a va gen sansenkant pye long\u00E8, swasannkenz pye laj\u00E8 ak s\u00E8t pye sis pous wot\u00E8. Rido yo va f\u00E8t ak twal fen blan tise byen sere. Sip\u00F2 yo va f\u00E8t an kwiv.",
    "Tout bagay ki la pou s\u00E8vi nan tant lan, tout pik\u00E8t pou tant lan ak pou galeri a, tou sa gen pou f\u00E8t an kwiv.",
    "W\u0027a pase p\u00E8p Izray\u00E8l la l\u00F2d pou yo pote ba ou pi bon kalite lwil oliv ki genyen pou lanp yo. Konsa, lanp lan va toujou ka rete limen.",
    "Se Arawon ak pitit li yo ki va mete lwil nan lanp sa a, ki nan Tant Randevou a pa dey\u00E8 rido a, devan Bwat Kontra a. Se la gwo lanp lan va limen devan Sey\u00E8 a depi asw\u00E8 jouk maten. Se pou moun Izray\u00E8l yo swiv l\u00F2d sa a pou tout tan, de pitit an pitit."
  ],
  [
    "W\u0027a pran Arawon ak pitit li yo: Nadab, Abiyou, Eleaza, Itama, w\u0027a wete yo nan mitan moun Izray\u00E8l yo, w\u0027a f\u00E8 yo vin jwenn ou. W\u0027a mete yo apa pou yo s\u00E8vi m\u0027 pr\u00E8t.",
    "W\u0027a f\u00E8 rad pou Arawon, fr\u00E8 ou la, rad pou li mete l\u00E8 l\u0027ap f\u00E8 s\u00E8vis, pou l\u0027 ka byen abiye, pou moun ka rekon\u00E8t grad li.",
    "W\u0027a pale ak atizan ki konnen metye yo byen. Se mwen menm ki ba yo tout ladr\u00E8s yo genyen an. W\u0027a mande yo pou yo f\u00E8 rad Arawon yo, pou ou ka mete l\u0027 apa pou mwen pou l\u0027 ka s\u00E8vi m\u0027 pr\u00E8t.",
    "Men ki rad pou yo f\u00E8: yon plastwon, yon jile, yon gwo rad long, yon chemiz byen bwode, yon gwo mouchwa pou vlope t\u00E8t ak yon sentiwon. y\u0027a f\u00E8 rad sa yo pou Arawon, fr\u00E8 ou la, ak pou pitit li yo pou yo ka s\u00E8vi m\u0027 pr\u00E8t.",
    "Pou f\u00E8 travay la, atizan yo va s\u00E8vi ak l\u00F2 ak twal sipery\u00E8 koul\u00E8 ble, viol\u00E8t ak wouj ansanm ak twal fen.",
    "y\u0027a f\u00E8 jile a ak l\u00F2 ak twal sipery\u00E8 koul\u00E8 ble, viol\u00E8t ak wouj ansanm ak twal fen blan tise byen sere. y\u0027a f\u00E8 b\u00E8l bodri byen f\u00E8t sou li.",
    "Va gen de z\u00E8p\u00F2l\u00E8t, yonn chak b\u00F2 jile a. Se yo ki pou tache moso devan an ak moso d\u00E8y\u00E8 a ansanm.",
    "B\u00E8l sentiwon byen bwode ki pou kenbe jile a va f\u00E8 yon s\u00E8l py\u00E8s ak li, ak menm kalite bodri a sou li tou. y\u0027a f\u00E8 l\u0027 an l\u00F2 ak twal sipery\u00E8 koul\u00E8 ble, viol\u00E8t ak wouj, ansanm ak twal fen blan tise byen sere.",
    "W\u0027a pran de py\u00E8 oniks, w\u0027a grave non branch fanmi douz pitit Izray\u00E8l yo sou yo.",
    "W\u0027a grave non sis sou yon py\u00E8, ak non sis sou l\u00F2t la, dapre laj yo, depi pi gran an jouk pi piti a.",
    "Av\u00E8k ladr\u00E8s \u00F2f\u00E8v ki konn grave non sou bag, ou ank\u00F2 ladr\u00E8s atizan ki konn f\u00E8 so, w\u0027a grave non branch fanmi p\u00E8p Izray\u00E8l yo sou de py\u00E8 yo, epi w\u0027a moute py\u00E8 yo chak sou yon moso l\u00F2.",
    "W\u0027a moute yo sou de z\u00E8p\u00F2l\u00E8t jile a pou yo pa bliye branch fanmi p\u00E8p Izray\u00E8l yo. Konsa, Arawon va pote non yo sou zep\u00F2l li pou Sey\u00E8 a pa janm bliye yo.",
    "W\u0027a pran de moso l\u00F2 pou moute py\u00E8 yo sou yo.",
    "W\u0027a f\u00E8 de ti chenn ak pi bon kalite l\u00F2 ki genyen. Chenn yo va trese tankou ti k\u00F2don. W\u0027a tache yo sou moso l\u00F2 yo.",
    "W\u0027a f\u00E8 yon plastwon pou yo mete bagay y\u0027a s\u00E8vi pou chache konnen sa Bondye vle. Se yon bon atis ki pou f\u00E8 travay bodri a tankou pou jile a. W\u0027a f\u00E8 l\u0027 an l\u00F2 ak twal sipery\u00E8 koul\u00E8 ble, viol\u00E8t ak wouj ansanm ak twal fen blan tise byen sere.",
    "Plastwon an va mezire n\u00E8f pous kare kare, l\u0027a double.",
    "W\u0027a moute kat ranje py\u00E8 sou li. Nan premye ranje a, va gen yon py\u00E8 woubi, yon py\u00E8 topaz ak yon py\u00E8 emw\u00F2d.",
    "Nan dezy\u00E8m ranje a, va gen yon py\u00E8 malachi, yon py\u00E8 safi ak yon py\u00E8 dyaman.",
    "Nan twazy\u00E8m ranje a, va gen yon py\u00E8 opal, yon py\u00E8 agat ak yon py\u00E8 ametis.",
    "Nan katriy\u00E8m ranje a, va gen yon py\u00E8 krizolit, yon py\u00E8 oniks ak yon py\u00E8 jasp. y\u0027a moute tout py\u00E8 sa yo chak sou yon moso l\u00F2.",
    "Va gen douz py\u00E8 ak non branch fanmi p\u00E8p Izray\u00E8l yo grave sou yo, yon non sou chak py\u00E8. y\u0027a grave non yo tankou l\u00E8 \u00F2f\u00E8v ap grave bag.",
    "W\u0027a pran pi bon kalite l\u00F2 ki genyen, w\u0027a f\u00E8 de ti chenn pou plastwon an. W\u0027a trese yo tankou ti k\u00F2don.",
    "W\u0027a f\u00E8 de ti bag an l\u00F2, w\u0027a tache yo nan de bout anwo plastwon an.",
    "W\u0027a mare de ti chenn yo nan de bag yo.",
    "W\u0027a pran de l\u00F2t bout chenn yo, w\u0027a f\u00E8 yo pase pa devan jile a, w\u0027a tache yo sou de moso l\u00F2 ki sou z\u00E8p\u00F2l\u00E8t jile a.",
    "W\u0027a f\u00E8 ank\u00F2 de l\u00F2t bag an l\u00F2, w\u0027a tache yo nan de bout anba plastwon an sou lanv\u00E8, nan b\u00F2di a toupre jile a.",
    "W\u0027a f\u00E8 de l\u00F2t bag an l\u00F2 ank\u00F2, w\u0027a tache yo anba z\u00E8p\u00F2l\u00E8t jile a pa devan, toupre kouti a anwo t\u00E8t sentiwon bwode a.",
    "y\u0027a mare de bag plastwon an ak de bag jile a ansanm ak yon k\u00F2don ble pou plastwon an bat sou sentiwon jile a. Konsa, plastwon an p\u0027ap ka soti detache sou jile a.",
    "L\u00E8 Arawon va antre nan kote ki apa pou Bondye a, l\u0027a pote non branch fanmi p\u00E8p Izray\u00E8l yo sou k\u00E8 l\u0027, sou plastwon an, konsa Sey\u00E8 a p\u0027ap janm bliye yo.",
    "W\u0027a mete nan plastwon an ourim yo ak toumim yo. Konsa, Arawon va pote yo sou k\u00E8 l\u0027 l\u00E8 l\u0027ap par\u00E8t devan l\u00F2t\u00E8l Sey\u00E8 a. L\u00E8 l\u0027a kanpe devan l\u00F2t\u00E8l Sey\u00E8 a, l\u0027a toujou pote sou k\u00E8 l\u0027 sa li s\u00E8vi pou f\u00E8 p\u00E8p Izray\u00E8l la konnen volonte m\u0027.",
    "W\u0027a pran twal ble pou f\u00E8 rad ki ale anba jile a.",
    "Nan mitan rad la, w\u0027a f\u00E8 yon twou pou l\u0027 pase t\u00E8t li. W\u0027a mete yon doubli nan ankoli a, tankou yo f\u00E8 l\u0027 pou var\u00E8z an po b\u00E8t yo, pou li pa chire.",
    "Sou tout woul\u00E8t anba rad la, w\u0027a pran twal ble, viol\u00E8t ak wouj, w\u0027a f\u00E8 bodri an f\u00F2m grenad ak ti kl\u00F2ch an l\u00F2 nan mitan yo.",
    "Sou tout woul\u00E8t rad la va gen yon grenad, yon ti kl\u00F2ch, yon grenad, yon ti kl\u00F2ch, jouk yo f\u00E8 tout tou rad la.",
    "Se rad sa a Arawon va mete sou li l\u00E8 li pral f\u00E8 s\u00E8vis. L\u00E8 l\u0027ap antre kote yo mete apa pou Bondye a pou l\u0027 par\u00E8t devan l\u00F2t\u00E8l Sey\u00E8 a, ansanm ak l\u00E8 l\u0027ap soti, y\u0027a tande ti kl\u00F2ch yo ap sonnen. Konsa li p\u0027ap mouri.",
    "W\u0027a f\u00E8 f\u00E8 yon ti plak ak pi bon kalite l\u00F2 ki genyen. Tankou l\u00E8 y\u0027ap f\u00E8 so, w\u0027a grave paw\u00F2l sa a sou li: Apa pou Sey\u00E8 a.",
    "W\u0027a mare l\u0027 sou devan mouchwa t\u00E8t la av\u00E8k yon ti k\u00F2don ble.",
    "Arawon va mete l\u0027 sou fwon li, konsa Arawon va pran sou t\u00E8t li tou sa p\u00E8p Izray\u00E8l la va f\u00E8 ki mal l\u00E8 y\u0027ap pote ofrann apa yo bay Sey\u00E8 a. Arawon va toujou pote l\u0027 sou fwon li pou ofrann yo ka toujou f\u00E8 Sey\u00E8 a plezi.",
    "W\u0027a f\u00E8 chemiz la ak mouchwa t\u00E8t la ak twal fen blan, ansanm ak yon sentiwon bwode byen b\u00E8l.",
    "W\u0027a f\u00E8 rad, sentiwon ak bonn\u00E8t pou pitit gason Arawon yo tou, pou yo ka byen abiye pou moun ka rekon\u00E8t grad yo.",
    "Apre sa, w\u0027a mete rad yo sou Arawon, fr\u00E8 ou la, ansanm ak pitit gason l\u0027 yo. L\u00E8fini, w\u0027a vide lwil sou t\u00E8t yo, w\u0027a ba yo pouvwa pou yo f\u00E8 s\u00E8vis Bondye. W\u0027a mete yo apa pou mwen pou yo ka s\u00E8vi m\u0027 pr\u00E8t.",
    "W\u0027a f\u00E8 kalson ak twal fen pou yo pou k\u00F2 yo pa par\u00E8t anba rad la. Kalson yo va pran depi nan ren desann wot\u00E8 jenou yo.",
    "Se pou Arawon ak pitit gason l\u0027 yo toujou pote kalson yo l\u00E8 y\u0027ap antre nan Tant Randevou a, osinon l\u00E8 y\u0027ap pwoche b\u00F2 l\u00F2t\u00E8l la pou f\u00E8 s\u00E8vis nan kote ki apa pou Bondye a. Konsa, yo p\u0027ap f\u00E8 sa ki mal, yo p\u0027ap mouri. Sa se yon lwa k\u0027ap la pou tout tan pou Arawon ak tout pitit pitit gason li yo apre li."
  ],
  [
    "Men sa ou gen pou f\u00E8 pou mete Arawon ak pitit gason l\u0027 yo apa pou mwen pou yo ka s\u00E8vi m\u0027 pr\u00E8t. Pran yon jenn ti towo b\u00E8f ak de belye mouton ki san defo.",
    "W\u0027a pran bon farin frans, w\u0027a f\u00E8 k\u00E8k pen san ledven, k\u00E8k gato san ledven, men ak lwil melanje nan pa t\u0027 la. W\u0027a f\u00E8 tou k\u00E8k gato plat san ledven wouze ak lwil.",
    "Mete yo nan yon panyen. Ofri yo ban mwen nan panyen an ansanm ak ti towo a ak de belye mouton yo.",
    "W\u0027a f\u00E8 Arawon ansanm ak pitit gason l\u0027 yo vanse jouk devan p\u00F2t Tant Randevou a. W\u0027a benyen yo nan dlo.",
    "Apre sa, w\u0027a pran rad yo, w\u0027a biye Arawon. W\u0027a mete chemiz la, rad la, jile a ak plastwon an sou li. W\u0027a mare sentiwon an nan ren li.",
    "W\u0027a mete mouchwa a nan t\u00E8t li. W\u0027a mare plak ki make Apa pou Sey\u00E8 a, sou mouchwa a.",
    "L\u00E8fini, w\u0027a pran lwil pou mete moun apa a, w\u0027a vide l\u0027 sou t\u00E8t Arawon. Konsa, w\u0027a mete l\u0027 apa pou mwen.",
    "W\u0027a f\u00E8 pitit li yo pwoche, w\u0027a mete chemiz yo sou yo.",
    "W\u0027a pase sentiwon nan ren yo, w\u0027a mete bonn\u00E8t yo nan t\u00E8t yo. Se yo menm k\u0027ap s\u00E8vi m\u0027 pr\u00E8t dapre yon lwa ki la pou tout tan. Se konsa w\u0027a bay Arawon ak pitit gason l\u0027 yo pouvwa pou f\u00E8 s\u00E8vis Bondye.",
    "Mennen towo b\u00E8f la devan Tant Randevou a. Arawon ak pitit gason l\u0027 yo va mete men yo sou t\u00E8t li.",
    "W\u0027a touye towo a la devan Sey\u00E8 a, devan p\u00F2t Tant Randevou a.",
    "W\u0027a tranpe dw\u00E8t ou nan san towo a. W\u0027a mete ti degout san sou kat k\u00F2n l\u00F2t\u00E8l la. Apre sa, w\u0027a vide tout r\u00E8s san an at\u00E8 nan pye l\u00F2t\u00E8l la.",
    "L\u00E8fini, w\u0027a pran gr\u00E8s ki vlope tripay yo, mas gr\u00E8s ki sou fwa a ansanm ak de wonyon yo ak tout gr\u00E8s yo, w\u0027a ofri yo ban mwen. W\u0027a boule yo n\u00E8t sou l\u00F2t\u00E8l la.",
    "Men w\u0027a pran tout vyann lan, po a ak tout tripay la, w\u0027a boule yo andey\u00F2 limit kote nou rete a. Se va yon ofrann b\u00E8t y\u0027ap touye pou Bondye ki va s\u00E8vi pou wete peche moun f\u00E8 san yo pa konnen.",
    "W\u0027a pran yonn nan belye mouton yo. Arawon ak pitit gason l\u0027 yo va mete men yo sou t\u00E8t li.",
    "W\u0027a touye l\u0027, w\u0027a pran san an, w\u0027a vide l\u0027 tout areb\u00F2 l\u00F2t\u00E8l la.",
    "W\u0027a dekoupe belye a an div\u00E8s moso. W\u0027a lave tonbe a ansanm ak pye yo. W\u0027a mete yo anwo moso vyann yo ansanm ak t\u00E8t la.",
    "W\u0027a ofri tout belye a ban mwen. W\u0027a boule l\u0027 n\u00E8t sou l\u00F2t\u00E8l la. Sa se yon ofrann b\u00E8t w\u0027a boule n\u00E8t pou Sey\u00E8 a, yon ofrann b\u00E8t ki f\u00E8t pou boule n\u00E8t nan dife, yon ofrann b\u00E8t k\u0027ap f\u00E8 Sey\u00E8 a plezi ak bon sant li.",
    "Apre sa, pran l\u00F2t belye mouton an. Arawon ak pitit gason l\u0027 yo va mete men yo sou t\u00E8t li.",
    "W\u0027a touye l\u0027, w\u0027a pran ti gout nan san li, w\u0027a mete l\u0027 sou tete z\u00F2r\u00E8y dwat Arawon ak sou tete z\u00F2r\u00E8y dwat pitit gason l\u0027 yo, sou gwo pous men dwat yo ak sou gwo z\u00F2t\u00E8y pye dwat yo. W\u0027a pran r\u00E8s san an, w\u0027a vide l\u0027 tout areb\u00F2 l\u00F2t\u00E8l la.",
    "Pran ti gout nan san ki sou l\u00F2t\u00E8l la ansanm ak ti gout nan lwil pou mete moun apa a, voye yo sou Arawon ak sou rad li yo, sou pitit gason l\u0027 yo ak sou rad yo tou. Konsa, w\u0027a mete Arawon ak pitit gason l\u0027 yo ansanm ak tout rad yo apa pou mwen n\u00E8t.",
    "Wete tout gr\u00E8s dezy\u00E8m belye mouton an: ke a ak tout gr\u00E8s li, gr\u00E8s ki vlope tripay yo, moso gr\u00E8s ki sou fwa a, de wonyon yo ak tout gr\u00E8s yo, ansanm ak jigo dwat la, paske se yon belye k\u0027ap s\u00E8vi nan s\u00E8vis pou mete pr\u00E8t yo apa a.",
    "Nan panyen pen san ledven ki devan Sey\u00E8 a, w\u0027a pran yon pen antye, yon gato f\u00E8t ak lwil ak yon pen plat.",
    "W\u0027a mete tout bagay sa yo nan men Arawon ak nan men pitit gason l\u0027 yo. W\u0027a mete yo apa pou s\u00E8vis mwen, w\u0027a f\u00E8 yo balanse l\u0027 devan Sey\u00E8 a tankou yon ofrann.",
    "L\u00E8fini, pran manje a nan men yo, boule l\u0027 sou l\u00F2t\u00E8l la, anwo ofrann ki boule deja a, pou l\u0027 f\u00E8 Sey\u00E8 a plezi ak bon sant li. Se va yon ofrann pou Sey\u00E8 a ki f\u00E8t pou boule n\u00E8t nan dife.",
    "Pran vyann pwatrin belye ki te s\u00E8vi nan s\u00E8vis pou mete Arawon apa a, w\u0027a balanse l\u0027 devan Sey\u00E8 a tankou yon ofrann. Se va p\u00F2syon pa ou la sa.",
    "W\u0027a pran vyann pwatrin belye ki te s\u00E8vi nan s\u00E8vis pou mete Arawon ak pitit gason l\u0027 yo apa a, w\u0027a mete yo apa pou Sey\u00E8 a. W\u0027a balanse yo devan Sey\u00E8 a tankou yon ofrann. W\u0027a f\u00E8 menm bagay la tou pou jigo w\u0027ap wete pou pr\u00E8t yo.",
    "Dapre l\u00F2d mwen bay p\u00E8p Izray\u00E8l pou tout tan an, moso vyann sa yo va pou Arawon ak pou pitit gason l\u0027 yo. Se va yon kado p\u00E8p Izray\u00E8l la pral blije f\u00E8. Se p\u00F2syon yo va toujou wete pou pr\u00E8t yo, p\u00F2syon p\u00E8p Izray\u00E8l la va toujou bay nan ofrann y\u0027ap f\u00E8 pou di m\u00E8si. Se kado y\u0027a bay Sey\u00E8 a.",
    "L\u00E8 Arawon va mouri, rad s\u00E8vis li yo va rete pou pitit li yo. Se rad sa yo y\u0027a mete sou yo l\u00E8 y\u0027ap vide lwil sou t\u00E8t yo pou mete yo apa, l\u00E8 y\u0027ap ba yo pouvwa pou f\u00E8 s\u00E8vis Bondye.",
    "Pitit Arawon ki va pran plas Arawon nan s\u00E8vis Sey\u00E8 a va mete rad yo sou li pandan s\u00E8t jou, epi l\u0027a antre nan tant lan pou f\u00E8 s\u00E8vis li nan kote ki apa pou Bondye a.",
    "W\u0027a pran belye mouton ki te s\u00E8vi nan s\u00E8vis pou mete apa a, w\u0027a f\u00E8 kwit vyann li yon kote ki apa pou Bondye.",
    "Arawon ak pitit gason l\u0027 yo va manje vyann belye a ansanm ak pen ki nan panyen an. y\u0027a rete b\u00F2 p\u00F2t devan Tant Randevou a.",
    "y\u0027a manje manje ki te s\u00E8vi nan s\u00E8vis yo f\u00E8 pou mande Bondye padon pou peche yo f\u00E8 san yo pa konnen, s\u00E8vis yo te f\u00E8 l\u00E8 yo t\u0027ap mete yo apa, l\u00E8 yo t\u0027ap resevwa pouvwa pou f\u00E8 s\u00E8vis Bondye a. Se pr\u00E8t yo ase ki ka manje manje sa yo, paske se manje yo mete apa pou Bondye.",
    "Si gen r\u00E8s nan vyann lan ak nan pen an ki rete apre yo fin manje, nan denmen maten w\u0027a boule l\u0027 nan dife. Piga pesonn manje li, paske se manje yo mete apa pou Bondye.",
    "W\u0027a f\u00E8 tou sa m\u0027 te ba ou l\u00F2d f\u00E8 pou Arawon ansanm ak pitit gason l\u0027 yo. W\u0027a pase s\u00E8t jou ap f\u00E8 s\u00E8vis pou mete yo apa pou s\u00E8vis mwen.",
    "Chak jou, w\u0027a ofri yon towo b\u00E8f, w\u0027a touye l\u0027 pou mande Bondye padon pou peche yo f\u00E8 san yo pa konnen. Av\u00E8k ofrann b\u00E8t sa a w\u0027ap f\u00E8 pou peche a, w\u0027a mete l\u00F2t\u00E8l la nan kondisyon pou l\u0027 s\u00E8vi nan s\u00E8vis Bondye. L\u00E8fini, w\u0027a vide lwil sou li, w\u0027a mete l\u0027 apa pou s\u00E8vis Bondye.",
    "Pandan s\u00E8t jou, w\u0027a f\u00E8 ofrann b\u00E8t pou peche yo f\u00E8 san yo pa konnen an sou l\u00F2t\u00E8l la. Konsa w\u0027a mete l\u00F2t\u00E8l la apa pou s\u00E8vis Bondye a. Konsa, l\u00F2t\u00E8l la va apa n\u00E8t pou Bondye. Tout moun ki va manyen l\u00F2t\u00E8l la, ak tout bagay ki va an kontak ak l\u00F2t\u00E8l la va tounen bagay yo mete apa pou Bondye tou.",
    "Men sa ou gen pou ofri sou l\u00F2t\u00E8l la: Chak jou, san sote yon jou, w\u0027a ofri de ti mouton ki poko gen ennan bay Bondye.",
    "W\u0027a ofri yonn nan mouton yo nan maten, l\u00F2t la nan asw\u00E8 anvan li fin f\u00E8 nwa n\u00E8t.",
    "Av\u00E8k premye ti mouton an, w\u0027a ofri s\u00E8t ti mamit farin frans melanje ak yon lit edmi bon lwil oliv f\u00E8t nan moulen. W\u0027a pran yon lit edmi diven pou ofri pou bwason ak manje a.",
    "W\u0027a touye dezy\u00E8m ti mouton an asw\u00E8. W\u0027a ofri ansanm av\u00E8 l\u0027 menm manje ak menm bwason ou te ofri nan maten an. W\u0027a boule tout bagay sa yo n\u00E8t nan dife. Se va yon ofrann b\u00E8t k\u0027ap f\u00E8 Sey\u00E8 a plezi ak bon sant li.",
    "Ofrann nan dife sa a, yo gen pou yo f\u00E8 l\u0027 tout tan devan mwen, de pitit an pitit nan pap\u00F2t Tant Randevou a. Se la mwen menm Sey\u00E8 a, m\u0027ap kontre ak p\u00E8p mwen an pou m\u0027 pale ak yo.",
    "Se la m\u0027ap kontre p\u00E8p Izray\u00E8l la. Av\u00E8k pouvwa mwen, m\u0027ap mete kote sa a apa pou mwen.",
    "M\u0027ap mete Tant Randevou a apa pou s\u00E8vis mwen. M\u0027ap f\u00E8 menm bagay la tou pou l\u00F2t\u00E8l la. M\u0027ap mete Arawon ak pitit gason l\u0027 yo apa pou mwen pou yo ka s\u00E8vi m\u0027 pr\u00E8t.",
    "M\u0027ap rete nan mitan p\u00E8p Izray\u00E8l la, se mwen menm ki va Bondye yo.",
    "y\u0027a konnen se mwen menm ki Sey\u00E8 a, Bondye yo a, se mwen menm ki te f\u00E8 yo soti kite peyi Lejip pou m\u0027 te kapab rete nan mitan yo. Se mwen ki Sey\u00E8 a, Bondye yo a."
  ],
  [
    "W\u0027a f\u00E8 yon l\u00F2t\u00E8l an bwa zakasya pou boule lansan.",
    "W\u0027a f\u00E8 l\u0027 kare kare. L\u0027a mezire dizwit pous long\u00E8, dizwit pous laj\u00E8 ak trannsis pous wot\u00E8. Kat pwent ki depase yo va f\u00E8 yon s\u00E8l py\u00E8s av\u00E8k l\u00F2t\u00E8l la. Se va k\u00F2n l\u00F2t\u00E8l la.",
    "W\u0027a kouvri tout anwo l\u00F2t\u00E8l la, kat kote l\u0027 yo ansanm ak kat k\u00F2n li yo ak pi bon kalite l\u00F2 ki genyen. W\u0027a f\u00E8 yon b\u00F2di an l\u00F2 tout areb\u00F2 l\u0027.",
    "W\u0027a f\u00E8 de bag an l\u00F2, w\u0027a tache yo anba b\u00F2di a sou de b\u00F2 l\u00F2t\u00E8l la. Se nan bag sa yo w\u0027a pase manch ki pou s\u00E8vi pou pote l\u00F2t\u00E8l la.",
    "W\u0027a f\u00E8 manch yo an bwa zakasya, epi w\u0027a kouvri yo ak l\u00F2.",
    "W\u0027a mete l\u00F2t\u00E8l la devan rido ki pann devan Bwat Kontra a av\u00E8k kouv\u00E8ti li sou li. Se la m\u0027a vin jwenn ou.",
    "Arawon va boule lansan bon sant sou li chak maten l\u00E8 l\u0027ap netwaye lanp yo.",
    "L\u0027a boule lansan tou chak swa l\u00E8 l\u0027ap ranje lanp yo. Se pou yo toujou f\u00E8 ofrann lansan sa a devan l\u00F2t\u00E8l Sey\u00E8 a, chak jou san sote yonn, de pitit an pitit.",
    "Se pa pou nou ofri sou l\u00F2t\u00E8l la lansan ki pa f\u00E8t tout espre pou s\u00E8vis la, ni vyann b\u00E8t ki f\u00E8t pou boule, ni l\u00F2t manje. Ni se pa pou nou ofri ankenn bwason sou li non plis.",
    "Yon fwa chak lanne, Arawon va f\u00E8 yon seremoni sou k\u00F2n l\u00F2t\u00E8l la pou Bondye ka f\u00E8 gras. Yon fwa chak lanne, av\u00E8k san b\u00E8t yo touye pou mande padon pou peche a, l\u0027a mande gras pou l\u00F2t\u00E8l la. Se pou yo toujou f\u00E8 sa de pitit an pitit. L\u00F2t\u00E8l sa a, se yon l\u00F2t\u00E8l ki f\u00E8t pou yo mete apa n\u00E8t pou Sey\u00E8 a.",
    "Sey\u00E8 a di Moyiz:",
    "-L\u00E8 n\u0027ap konte konbe moun ki genyen nan peyi Izray\u00E8l la pou nou f\u00E8 resansman, chak gason va bay Sey\u00E8 a kich\u00F2y pou lavi yo, pou mal\u00E8 pa rive l\u00E8 y\u0027ap f\u00E8 resansman an.",
    "Chak moun y\u0027a konte nan resansman an va peye de goud edmi, dapre jan yo konte lajan nan kote ki apa pou Bondye a. Chak moun va peye sa tankou yon ofrann yo mete apa pou Sey\u00E8 a.",
    "Tout moun ki dwe bay non yo nan resansman an, sa vle di tout moun ki gen ventan osinon ki depase ventan, va peye menm lajan an bay Sey\u00E8 a.",
    "Moun ki rich p\u0027ap peye plis, ni moun ki p\u00F2v p\u0027ap peye mwens, l\u00E8 y\u0027ap peye lajan an bay Sey\u00E8 a pou lavi yo.",
    "W\u0027a resevwa lajan sa a nan men p\u00E8p la, w\u0027a depanse l\u0027 pou s\u00E8vis Tant Randevou a. Sa va s\u00E8vi pou Sey\u00E8 a pa janm bliye p\u00E8p Izray\u00E8l la. Se va bagay y\u0027a peye pou sove lavi yo.",
    "Sey\u00E8 a di Moyiz konsa:",
    "-W\u0027a f\u00E8 yon gwo basen an kwiv av\u00E8k yon pye an kwiv tou. W\u0027a mete l\u0027 ant Tant Randevou a ak l\u00F2t\u00E8l la. W\u0027a mete dlo ladan l\u0027.",
    "Arawon ak pitit gason l\u0027 yo va s\u00E8vi ak dlo sa a pou yo lave men yo ak pye yo.",
    "L\u00E8 y\u0027ap antre nan Tant Randevou a, y\u0027a lave men yo ak pye yo nan dlo sa a. y\u0027a f\u00E8 menm jan an tou l\u00E8 y\u0027ap pwoche b\u00F2 l\u00F2t\u00E8l la pou f\u00E8 s\u00E8vis pou ofri Sey\u00E8 a b\u00E8t ki f\u00E8t pou boule n\u00E8t nan dife a pou li. Konsa, yo p\u0027ap mouri.",
    "Wi, se pou yo lave men yo ak pye yo pou yo pa mouri. Se yon l\u00F2d pou Arawon, pou pitit gason l\u0027 yo ak pitit pitit k\u0027ap vin apre yo, l\u00F2d pou yo toujou swiv, de pitit an pitit.",
    "Sey\u00E8 a di Moyiz ank\u00F2:",
    "-Pran pi bon plant santi bon ki genyen: ven liv lami, dis liv kann\u00E8l bon kalite, dis liv f\u00E8y sitwon\u00E8l,",
    "ven liv kas. W\u0027a mezire yo dapre mezi yo s\u00E8vi nan kote ki apa pou Bondye a. W\u0027a pran tou senk ka lwil oliv.",
    "Av\u00E8k tou sa, w\u0027a f\u00E8 yon lwil jan moun ki konn f\u00E8 od\u00E8 a f\u00E8. Lwil sa a va s\u00E8vi pou mete moun apa pou s\u00E8vis Bondye. Se av\u00E8k lwil sa a w\u0027a s\u00E8vi pou mete moun osinon nenp\u00F2t bagay apa pou s\u00E8vis Bondye.",
    "W\u0027a voye lwil la sou Tant Randevou a, sou Bwat Kontra a,",
    "sou tab la ak tout bagay ki s\u00E8vi sou tab la, sou lanp s\u00E8t branch lan ak tout bagay ki s\u00E8vi ak li, sou l\u00F2t\u00E8l lansan an,",
    "sou l\u00F2t\u00E8l kote yo boule ofrann yo ak sou tout bagay ki s\u00E8vi sou li, sou basen lan ak tout pye l\u0027.",
    "Se konsa w\u0027a mete tout bagay sa yo apa pou mwen pou yo ka pou mwen ase. Tout bagay ki va touche ak yo va apa pou mwen tou.",
    "L\u00E8fini, w\u0027a vide lwil la sou Arawon ak sou pitit gason l\u0027 yo. Konsa w\u0027a mete yo apa pou yo ka s\u00E8vi m\u0027 pr\u00E8t.",
    "W\u0027a pale ak pitit Izray\u00E8l yo, w\u0027a di yo: Nou w\u00E8 lwil sa a, se ak li pou nou s\u00E8vi, de pitit an pitit, pou mete moun osinon nenp\u00F2t bagay apa pou mwen.",
    "Nou pa dwe s\u00E8vi ak lwil sa a sou nenp\u00F2t ki moun, ni nou pa f\u00E8t pou f\u00E8 yon l\u00F2t lwil ak menm konpozisyon an. Se yon bagay ki apa pou mwen n\u00E8t. Nou f\u00E8t pou nou konsidere l\u0027 pou sa li ye a.",
    "Si yon moun s\u00E8vi ak menm konpozisyon an pou f\u00E8 lwil, osinon si yon moun s\u00E8vi av\u00E8 l\u0027 sou yon moun ki pa pr\u00E8t, se pou yo dispar\u00E8t li nan mitan p\u00E8p la.",
    "Apre sa, Sey\u00E8 a di Moyiz konsa: -Pran epis sa yo: safetida, lorye, gonm bwa ak pi bon kalite lansan. W\u0027a pran menm val\u00E8 nan chak.",
    "W\u0027a f\u00E8 yon lansan ak yo san ankenn kras ladan l\u0027, menm jan moun ki konn f\u00E8 od\u00E8 yo f\u00E8 sa. W\u0027a mete yon ti s\u00E8l ladan l\u0027, w\u0027a mete l\u0027 apa pou mwen.",
    "W\u0027a pran ti gout ladan l\u0027, w\u0027a pile l\u0027 f\u00E8 l\u0027 f\u00E8 poud. W\u0027a s\u00E8vi av\u00E8k ti gout d\u00E8van bwat ki gen r\u00F2ch plat kontra a, nan Tant Randevou a kote pou m\u0027 kontre av\u00E8 ou la. Se pou ou konsidere lansan sa a tankou yon bagay yo mete apa pou mwen ase.",
    "Piga ou s\u00E8vi ak menm konpozisyon sa a pou f\u00E8 lansan pou s\u00E8vi pou t\u00E8t pa ou. Sa se yon bagay ki rez\u00E8ve pou s\u00E8vis Bondye ase.",
    "Si yon moun f\u00E8 yon konpozisyon menm jan an pou s\u00E8vi l\u0027 od\u00E8, se pou yo dispar\u00E8t li nan mitan p\u00E8p la."
  ],
  [
    "Sey\u00E8 a pale ak Moyiz, li di l\u0027:",
    "-Mwen chwazi Bezaley\u00E8l, pitit Ouri, pitit pitit Our, nan branch fanmi Jida a.",
    "Mwen mete lespri m\u0027 sou li an kantite pou l\u0027 ka gen ladr\u00E8s, bon konprann ak konesans pou l\u0027 f\u00E8 tout kalite travay atizan yo konn f\u00E8,",
    "pou l\u0027 ka f\u00E8 b\u00E8l desen, pou l\u0027 travay yo an l\u00F2, an ajan ak an kwiv,",
    "pou l\u0027 travay py\u00E8 tankou \u00F2f\u00E8v yo konn f\u00E8 a, pou l\u0027 moute yo sou nenp\u00F2t bagay, pou l\u0027 ka f\u00E8 desen sou bwa, wi pou l\u0027 f\u00E8 tout kalite bon bagay atizan konn f\u00E8.",
    "Nan travay sa a, mwen bay Bezaley\u00E8l yon l\u00F2t b\u00F2s pou ede l\u0027 nan travay la: se Owoliyab, pitit Ayisamak, moun branch fanmi Dann. Konsa tou, tout l\u00F2t moun nan p\u00E8p Izray\u00E8l la n\u0027a w\u00E8 ki gen ladr\u00E8s, konnen se mwen menm ki ba yo l\u0027 pou yo ka f\u00E8 sa mwen mande ou f\u00E8 a.",
    "Men sa mwen te mande ou f\u00E8: Tant Randevou a, Bwat Kontra a av\u00E8k r\u00F2ch plat yo, kouv\u00E8ti ki pou ale sou bwat la ansanm ak tout m\u00E8b ki pou ale nan tant lan,",
    "tab la ak lanp s\u00E8t branch an l\u00F2 a ansanm av\u00E8k tout bagay ki pou s\u00E8vi av\u00E8k yo, l\u00F2t\u00E8l pou boule lansan an,",
    "l\u00F2t\u00E8l pou boule ofrann yo ak tout bagay ki pou s\u00E8vi sou l\u00F2t\u00E8l la, basen lan ak tout pye l\u0027 a,",
    "b\u00E8l rad seremoni, rad pou Arawon, pr\u00E8t la, ak pou pitit gason l\u0027 yo mete sou yo l\u00E8 y\u0027ap f\u00E8 s\u00E8vis nan tant lan,",
    "lwil pou mete moun apa pou Bondye a ak lansan santi bon pou kote ki apa pou Bondye a. L\u00E8 y\u0027ap f\u00E8 bagay sa yo, se pou yo f\u00E8 l\u0027 jan mwen te di ou la.",
    "Sey\u00E8 a di Moyiz konsa:",
    "-W\u0027a di p\u00E8p Izray\u00E8l la: Se pou nou respekte jou repo mwen yo, paske se va yon siy ant mwen menm ak nou menm, ak tout pitit pitit nou yo, pou f\u00E8 konnen se mwen menm, Sey\u00E8 a, ki mete nou apa pou mwen.",
    "Se pout\u00E8t sa, se pou nou respekte jou repo a paske se yon jou pou nou mete apa pou mwen. Si yon moun pa respekte jou sa a, se pou yo touye l\u0027. Si yon moun f\u00E8 nenp\u00F2t ki travay jou sa a, se pou yo dispar\u00E8t li nan mitan p\u00E8p li a.",
    "N\u0027a f\u00E8 tout travay nou pandan sis jou. Men sety\u00E8m jou a, se va yon gwo jou repo, jou n\u0027a mete apa pou Sey\u00E8 a. Nenp\u00F2t moun ki f\u00E8 nenp\u00F2t ki travay jou sa a, se pou yo touye l\u0027.",
    "Se tout p\u00E8p la n\u00E8t ki pou respekte jou repo a de pitit an pitit. Se yon kontra ki la pou tout tan.",
    "Sa va yon siy ant mwen menm ak p\u00E8p Izray\u00E8l la, paske mwen menm, Sey\u00E8 a, mwen te pran sis jou pou m\u0027 f\u00E8 sy\u00E8l la ak lat\u00E8 a. Sou sety\u00E8m jou a mwen te sispann travay, mwen te pran repo.",
    "L\u00E8 Sey\u00E8 a te fin pale konsa ak Moyiz sou m\u00F2n Sinayi a, li ba li de r\u00F2ch plat kote li te ekri kontra a ak pr\u00F2p men li."
  ],
  [
    "L\u00E8 p\u00E8p la w\u00E8 Moyiz te rete lontan sou m\u00F2n lan san li pa desann, yo sanble b\u00F2 kote Arawon, yo di l\u0027 konsa: -Ann debouye nou f\u00E8 l\u00F2t bondye ki pou mache devan nou, paske nonm yo rele Moyiz la ki te f\u00E8 nou moute soti nan peyi Lejip la, nou pa konn sa ki rive l\u0027.",
    "Arawon di yo: -Wete tout zanno l\u00F2 ki nan z\u00F2r\u00E8y madanm nou yo ak nan z\u00F2r\u00E8y pitit fi ak pitit gason nou yo, pote yo ban mwen.",
    "Konsa, tout p\u00E8p la wete zanno l\u00F2 yo te gen nan z\u00F2r\u00E8y yo, yo pote yo bay Arawon.",
    "Arawon pran zanno yo, li fonn yo, li koule l\u00F2 a nan yon moul, li f\u00E8 estati yon ti towo b\u00E8f. P\u00E8p la di: -P\u00E8p Izray\u00E8l, men bondye nou an. Se li ki te f\u00E8 nou soti kite peyi Lejip la.",
    "L\u00E8 Arawon w\u00E8 sa, li bati yon l\u00F2t\u00E8l devan estati ti towo b\u00E8f la, epi li di yo: -Denmen m\u0027ap f\u00E8 yon gwo f\u00E8t pou Sey\u00E8 a.",
    "Nan denmen maten yo leve byen bon\u00E8, yo touye b\u00E8t, yo boule yo n\u00E8t ofri bay Sey\u00E8 a. Yo touye l\u00F2t b\u00E8t tou pou di l\u0027 m\u00E8si. Apre sa, p\u00E8p la chita, yo manje, yo bw\u00E8. L\u00E8fini, yo leve pou yo pran plezi yo.",
    "L\u00E8 sa a, Sey\u00E8 a di Moyiz: -Ale non, ou m\u00E8t desann. Paske p\u00E8p ou a, p\u00E8p ou te f\u00E8 moute soti nan peyi Lejip la, gen tan deraye, yo lage t\u00E8t yo nan bwa.",
    "Yo gen tan kite chemen mwen te mande yo swiv la. Yo pran l\u00F2, yo fonn li, yo f\u00E8 estati yon ti towo b\u00E8f, yo tonbe f\u00E8 s\u00E8vis pou li, yo touye b\u00E8t ofri ba li, epi yo di: P\u00E8p Izray\u00E8l, men bondye nou an. Se li ki te f\u00E8 nou soti kite peyi Lejip la.",
    "Sey\u00E8 a di Moyiz ank\u00F2: -Mwen w\u00E8 p\u00E8p sa a se yon p\u00E8p ki gen t\u00E8t di.",
    "Bon, koulye a kite m\u0027 al regle ak yo. Mwen pral f\u00E8 yo konnen l\u00E8 m\u0027 an k\u00F2l\u00E8, m\u0027ap detwi yo, m\u0027ap boule yo. Men, ou menm, m\u0027ap f\u00E8 ou vin yon gwo nasyon.",
    "Moyiz kriye nan pye Sey\u00E8 a, Bondye l\u0027 a, li di l\u0027: -Sey\u00E8, poukisa pou ou ta koute k\u00F2l\u00E8 ou pou ou fache sou p\u00E8p ki pou ou a, p\u00E8p ou menm menm te f\u00E8 moute soti kite Lejip av\u00E8k gwo pouvwa ou, av\u00E8k f\u00F2s pony\u00E8t ou?",
    "At\u00F2, sa pou moun peyi Lejip yo di? y\u0027a di: Ala Bondye malveyan! Li f\u00E8 yo soti kite Lejip pou l\u0027 te ka touye yo nan m\u00F2n yo, pou l\u0027 te ka dispar\u00E8t yo sou lat\u00E8. Sey\u00E8, pa koute k\u00F2l\u00E8 ou! Chanje lide. Pa f\u00E8 mal\u00E8 s\u00E8k sa a tonbe sou p\u00E8p ou a.",
    "Chonje s\u00E8vit\u00E8 ou yo, Abraram, Izarak ak Izray\u00E8l. Chonje pwom\u00E8s ou te f\u00E8 yo. Ou te f\u00E8 s\u00E8man sou t\u00E8t ou, ou te di yo: M\u0027ap ban nou pitit pitit an kantite, y\u0027ap tankou zetwal nan sy\u00E8l la. M\u0027ap bay pitit pitit nou yo tout peyi mwen te di m\u0027ap ban nou an, pou peyi a rele yo ch\u00E8m\u00E8t pou tout tan.",
    "L\u00E8 sa a, Sey\u00E8 a chanje lide, li pa voye mal\u00E8 s\u00E8k li te f\u00E8 lide voye sou p\u00E8p la ank\u00F2.",
    "Moyiz pran chemen pou l\u0027 tounen. Li desann soti nan m\u00F2n lan av\u00E8k de r\u00F2ch plat kontra a nan men l\u0027. R\u00F2ch yo te ekri sou tout k\u00F2 yo, devan kou d\u00E8y\u00E8.",
    "Se Bondye menm ki te travay r\u00F2ch plat sa yo. Se li menm tou ki te ekri sou yo ak pr\u00F2p men li. Se li ki te grave tout l\u00E8t ki ekri sou r\u00F2ch yo.",
    "Jozye te tande p\u00E8p la ki t\u0027ap rele byen f\u00F2 anba a. Li di Moyiz: -Pou tout bri mwen tande a, gen gwo goumen nan kan an!",
    "Men Moyiz reponn li: -Non! Non! Kalite chante sa a, se pa chante moun ki genyen yon batay ni chante moun ki p\u00E8di batay. Se de gwoup moun k\u0027ap chante: yonn ap reponn l\u00F2t.",
    "L\u00E8 Moyiz rive toupre kan an, li w\u00E8 estati ti towo b\u00E8f la ak moun yo ki t\u0027ap danse. Moyiz f\u00E8 yon s\u00E8l k\u00F2l\u00E8, li voye r\u00F2ch plat ki te nan men l\u0027 yo jete. Yo tonbe, y al kraze an miy\u00E8t moso anba pye m\u00F2n lan.",
    "Li pran estati ti towo b\u00E8f yo te f\u00E8 a, li boule l\u0027, li kraze l\u0027, li f\u00E8 l\u0027 tounen pousy\u00E8. Li simen pousy\u00E8 a nan dlo. L\u00E8fini, li f\u00E8 moun Izray\u00E8l yo bw\u00E8 dlo a.",
    "Apre sa li di Arawon: -Kisa moun sa yo f\u00E8 ou menm pou ou kite yo f\u00E8 kalite gwo peche sa a?",
    "Arawon reponn li: -M\u00E8t, tanpri, pa fache sou mwen! Ou menm, ou konnen jan p\u00E8p sa a toujou pare pou f\u00E8 sa ki mal.",
    "Se yo menm ki di m\u0027 f\u00E8 bondye pou yo, bondye ki pou mache devan yo, paske yo pa konnen sa ki rive Moyiz, nonm sa a ki te f\u00E8 yo soti kite Lejip la.",
    "L\u00E8 sa a, mwen mande kil\u00E8s nan mitan yo ki gen l\u00F2. Tout moun ki te gen l\u00F2 sou yo ban mwen l\u0027. Mwen lage l\u00F2 a nan dife, epi estati ti towo b\u00E8f sa a par\u00E8t.",
    "Moyiz w\u00E8 p\u00E8p la te fin dechennen, paske Arawon te lage brid ba yo, yo te lage k\u00F2 yo nan s\u00E8vi zid\u00F2l. Sa f\u00E8 yo pa t\u0027 anyen ank\u00F2 devan l\u00E8nmi yo.",
    "Moyiz kanpe nan p\u00F2tay lakou kan an, li pale byen f\u00F2, li di: -Tout moun ki pou Sey\u00E8 a, vin jwenn mwen. Se konsa tout pitit Levi yo vin jwenn li.",
    "Li di yo: -Men sa Sey\u00E8 a, li menm ki Bondye p\u00E8p Izray\u00E8l la di: Se pou nou chak pran nepe nou, mache nan tout kan an, depi nan p\u00F2tay sa a rive jouk l\u00F2t b\u00F2 a. Touye mezi moun ki tonbe anba men nou, kit se fr\u00E8 nou, kit se zanmi nou, osinon vwazinaj nou.",
    "Pitit Levi yo f\u00E8 sa Moyiz te ba yo l\u00F2d f\u00E8 a. Jou sa a, te gen twamil moun konsa nan p\u00E8p la ki te p\u00E8di lavi yo.",
    "Moyiz di pitit Levi yo: -J\u00F2di a, av\u00E8k san pitit gason nou yo ak san fr\u00E8 nou yo nou f\u00E8 koule a, nou mete t\u00E8t nou apa n\u00E8t pou s\u00E8vis Sey\u00E8 a. Se pout\u00E8t sa tou, Sey\u00E8 a pa manke ban nou benediksyon l\u0027 j\u00F2di a.",
    "Nan denmen, Moyiz rele p\u00E8p la, li di yo: -Nou te f\u00E8 yon gwo peche. Men koulye a, mwen pral moute sou m\u00F2n lan b\u00F2 kote Sey\u00E8 a. m\u0027a w\u00E8 si m\u0027 ka jwenn padon pou peche nou an.",
    "Moyiz tounen b\u00F2 kote Sey\u00E8 a. Li di l\u0027: -Ou w\u00E8 gwos\u00E8 peche p\u00E8p la f\u00E8. Yo f\u00E8 yon estati an l\u00F2 pou s\u00E8vi yo bondye.",
    "Men, tanpri, padonnen peche yo. Si se pa sa, tanpri efase non m\u0027 nan liv ou a.",
    "Sey\u00E8 a reponn Moyiz, li di l\u0027: -Moun ki peche kont mwen an, se non l\u0027 pou m\u0027 efase nan liv mwen an.",
    "Koulye a, ou m\u00E8t ale. W\u0027a mennen p\u00E8p la kote mwen te di ou mennen yo a. Chonje byen. Zanj mwen an ap mache devan ou. Men, l\u00E8 jou a va rive pou m\u0027 vin f\u00E8 regleman ak yo a, m\u0027ap pini yo pou peche yo.",
    "Sey\u00E8 a te voye yon maladi sou p\u00E8p la pou pini l\u0027, paske yo te f\u00F2se Arawon f\u00E8 estati yon ti b\u00E8f pou yo."
  ],
  [
    "Sey\u00E8 a di Moyiz: -Leve non, ou menm ak tout p\u00E8p ou te f\u00E8 soti kite Lejip la. Kite kote nou ye a. Pran chemen pou n\u0027 ale nan peyi mwen te s\u00E8mante bay Abraram, Izarak ak Jak\u00F2b la, l\u00E8 m\u0027 te di yo m\u0027ap ba yo t\u00E8 sa a pou pitit pitit yo.",
    "M\u0027ap voye yonn nan zanj mwen yo devan nou. M\u0027ap mete moun Kanaran yo, moun Amori yo, moun Et yo, moun Ferezi yo, ak moun Jebis yo dey\u00F2 sou t\u00E8 yo a.",
    "Ale. W\u0027ap rive nan yon peyi kote l\u00E8t ak siwo my\u00E8l koule tankou dlo. Men, se pa mwen menm menm ki prale ansanm ak nou, paske nou se yon bann moun ki gen t\u00E8t di, mwen ta ka touye nou sou wout la.",
    "L\u00E8 p\u00E8p la tande move nouv\u00E8l sa a, yon s\u00E8l lapenn pran yo. Tout moun refize pote bijou sou yo.",
    "Sey\u00E8 a di Moyiz konsa: -Di pitit Izray\u00E8l yo se yon bann moun ki gen t\u00E8t di yo ye. Si se pou m\u0027 ta ale ak yo, menm yon s\u00E8l ti kad\u00E8, mwen ta fin est\u00E8minen yo n\u00E8t. Koulye a, se pou yo wete tout bijou yo gen sou yo. L\u00E8 sa a m\u0027a w\u00E8, sa m\u0027 ka f\u00E8 pou yo.",
    "Se konsa, depi sou m\u00F2n Or\u00E8b, moun Izray\u00E8l yo pa janm pote bijou ank\u00F2 sou yo.",
    "Moyiz pran tant lan, li mete l\u0027 yon ti distans an dey\u00F2 limit kan kote yo te enstale a. Li rele l\u0027 Tant Randevou a. Tout moun ki te bezwen pale ak Sey\u00E8 a te blije soti nan kan an pou ale nan Tant Randevou a.",
    "Chak fwa Moyiz te soti pou l al nan tant lan, tout p\u00E8p la te f\u00E8t pou kanpe, chak moun devan pap\u00F2t kay yo, ap gade Moyiz jouk li antre nan tant lan.",
    "Depi Moyiz antre nan tant lan, poto nwaj la desann, li kanpe sou pap\u00F2t tant lan. Epi Sey\u00E8 a pran pale ak Moyiz.",
    "L\u00E8 tout moun w\u00E8 poto nwaj la kanpe nan pap\u00F2t tant lan, yo leve, yo bese t\u00E8t yo jouk at\u00E8 devan pap\u00F2t kay pa yo.",
    "Sey\u00E8 a te konn pale fasafas ak Moyiz tankou yon moun k\u0027ap pale ak zanmi l\u0027. Apre sa, Moyiz te tounen nan kan kote p\u00E8p la te enstale a. Men, te gen yon jenn gason yo te rele Jozye, pitit gason Noum lan, ki t\u0027ap s\u00E8vi ak Moyiz. Li menm, li pa t\u0027 janm kite tant lan.",
    "Moyiz di Sey\u00E8 a: -Ala ou di m\u0027 f\u00E8 p\u00E8p la moute ale nan peyi a, men ou pa di m\u0027 kil\u00E8s w\u0027ap voye av\u00E8 m\u0027 pou ede m\u0027. Men, koulye a ou di m\u0027 ou konnen m\u0027 byen, ou konnen ki moun mwen ye. Ou kontan mwen anpil.",
    "Bon, si ou kontan m\u0027 vre, tanpri, f\u00E8 m\u0027 konnen lide ou gen nan t\u00E8t ou pou m\u0027 ka konnen ki moun ou ye, pou m\u0027 ka toujou f\u00E8 ou plezi. Chonje tou, p\u00E8p sa a se pa ou li ye wi!",
    "Sey\u00E8 a reponn: -Se mwen menm k\u0027ap mache av\u00E8 ou. M\u0027ap f\u00E8 ou jwenn repo.",
    "Moyiz di l\u0027: -Si se pa ou menm menm k\u0027ap mache av\u00E8 nou, ou pa bezwen kite nou soti isit la.",
    "L\u00E8 ou gade byen, ki jan pou mwen f\u00E8 konnen ou konsidere m\u0027 anpil, mwen menm ansanm ak p\u00E8p ou a? Eske se pa l\u00E8 ou mache ak nou? Si ou mache ak nou, tout moun va rekon\u00E8t mwen menm ansanm ak p\u00E8p la, nou pa menm ak l\u00F2t p\u00E8p ki sou lat\u00E8 yo.",
    "Sey\u00E8 a di Moyiz: -m\u0027a f\u00E8 sa ou mande m\u0027 lan, paske ou f\u00E8 k\u00E8 m\u0027 kontan anpil. Mwen konnen ki moun ou ye.",
    "Moyiz di l\u0027: -Tanpri, f\u00E8 m\u0027 w\u00E8 pouvwa ou!",
    "L\u00E8 sa a Sey\u00E8 a reponn li: -M\u0027ap f\u00E8 ou w\u00E8 jan m\u0027 gen bon k\u00E8, m\u0027ap nonmen non m\u0027 devan ou. M\u0027ap f\u00E8 moun mwen vle gras, m\u0027ap gen pitye pou moun mwen vle gen pitye.",
    "Sey\u00E8 a pale ank\u00F2, li di-Ou p\u0027ap kapab w\u00E8 figi m\u0027, paske ankenn moun sou lat\u00E8 pa kapab w\u00E8 figi m\u0027 pou l\u0027 kontinye ap viv apre sa.",
    "Li di ank\u00F2: -Men yon ti plas b\u00F2 kote m\u0027. W\u0027a kanpe sou r\u00F2ch sa a.",
    "L\u00E8 pouvwa mwen vin ap pase, m\u0027ap mete ou nan twou r\u00F2ch la, m\u0027a kouvri ou av\u00E8k men mwen jouk mwen fin pase.",
    "Apre sa, m\u0027a wete men m\u0027 sou ou. Se do m\u0027 ase w\u0027a w\u00E8 ki prale, men ou p\u0027ap w\u00E8 figi m\u0027."
  ],
  [
    "Sey\u00E8 a di Moyiz konsa: -Taye de r\u00F2ch plat tankou de premye yo. m\u0027a ekri sou yo tout paw\u00F2l ki te sou premye r\u00F2ch ou te kraze yo.",
    "Pare ou byen bon\u00E8 denmen maten. W\u0027a moute sou m\u00F2n Sinayi a. Vin jwenn mwen la sou t\u00E8t m\u00F2n lan.",
    "Pa kite pesonn moute av\u00E8 ou. Pa kite pesonn par\u00E8t sou m\u00F2n lan. Ata mouton ak b\u00E8f pa pou vin manje tw\u00F2 pre m\u00F2n lan.",
    "Moyiz taye de r\u00F2ch plat tankou de premye yo. Nan denmen maten byen bon\u00E8, li moute sou m\u00F2n Sinayi a ak de r\u00F2ch plat yo nan men l\u0027 jan Sey\u00E8 a te ba li l\u00F2d la.",
    "Sey\u00E8 a desann nan yon nwaj, li kanpe la toupre Moyiz. Li f\u00E8 l\u0027 konnen se li menm yo rele Sey\u00E8 a.",
    "Sey\u00E8 a pase devan Moyiz, li pale byen f\u00F2, li di: -Sey\u00E8 a, Sey\u00E8 a se yon Bondye ki gen pitye pou moun, yon Bondye ki gen bon k\u00E8. Li pa f\u00E8 k\u00F2l\u00E8 fasil, li p\u0027ap janm sispann renmen, l\u0027ap toujou kenbe paw\u00F2l li.",
    "L\u0027ap kenbe pwom\u00E8s li pou tout tan jouk sou mil jenerasyon, de pitit an pitit. L\u0027ap toujou padonnen sa nou f\u00E8 ki mal, sa nou te dwe f\u00E8 nou pa f\u00E8, ak peche nou yo. Men, li pa nan kase f\u00E8y kouvri sa. L\u00E8 yon moun f\u00E8 yon peche, l\u0027ap pini pitit li yo, pitit pitit li yo ak pitit pitit pitit li yo pou sa li f\u00E8 a, jouk sou twazy\u00E8m ak katriy\u00E8m jenerasyon.",
    "Lamenm, Moyiz prese bese t\u00E8t li byen ba jouk at\u00E8, li adore Bondye.",
    "Li di: -Sey\u00E8! Si ou kontan m\u0027 vre, tanpri, mache av\u00E8 nou non! P\u00E8p sa a, se yon bann moun ki gen t\u00E8t di, se vre. Men, padonnen f\u00F2t nou yo ak peche nou yo. Asepte nou pou moun ki rele ou pa ou.",
    "Sey\u00E8 a reponn: -Mwen pral f\u00E8 yon kontra av\u00E8k nou. Devan tout p\u00E8p la, mwen pral f\u00E8 gwo b\u00E8l bagay, b\u00E8l bagay ankenn peyi sou lat\u00E8 ni ankenn nasyon poko janm w\u00E8. Konsa, tout p\u00E8p ki av\u00E8 ou yo pral w\u00E8 travay Sey\u00E8 a ka f\u00E8, paske mwen pral s\u00E8vi av\u00E8 ou pou m\u0027 f\u00E8 yon bagay estra\u00F2din\u00E8.",
    "Se pou ou swiv tout k\u00F2mandman mwen ba ou j\u00F2di a. M\u0027ap mete moun Amori yo dey\u00F2, ansanm ak tout moun Kanaran yo, tout moun Et yo, moun Ferezi yo, moun Evi yo ak moun Jebis yo, pou yo f\u00E8 plas pou nou.",
    "Pran prekosyon nou pou nou pa antre nan ankenn konfyolo ak moun ki rete nan peyi kote nou prale a, paske sa ka tounen yon p\u00E8len pou nou.",
    "Okontr\u00E8, se pou nou kraze l\u00F2t\u00E8l yo, dechouke tout vye r\u00F2ch moniman yo te kanpe. Koupe tout poto bwa yo te plante pou zid\u00F2l yo.",
    "Nou pa f\u00E8t pou nou s\u00E8vi l\u00F2t bondye paske mwen menm, Sey\u00E8 a, yo rele m\u0027 Bondye ki f\u00E8 jalouzi. Mwen se yon Bondye ki f\u00E8 jalouzi anpil.",
    "Pa antre nan ankenn konfyolo ak moun ki rete nan peyi a, paske l\u00E8 y\u0027ap s\u00E8vi bondye yo, l\u00E8 y\u0027ap touye b\u00E8t pou yo, sa y\u0027ap f\u00E8 a se menm bagay ak fanm k\u0027ap f\u00E8 jenn\u00E8s. L\u00E8 sa a y\u0027a konprann pou yo vin envite nou. Konsa nou ka tonbe nan manje vyann b\u00E8t yo te ofri bay zid\u00F2l yo.",
    "Konsa konsa, yon l\u00E8 n\u0027a pran pitit fi moun sa yo pou madanm pitit gason nou yo. L\u00E8 pitit fi yo menm va lage k\u00F2 yo nan s\u00E8vis l\u00F2t bondye yo, yo ka pran t\u00E8t pitit gason nou yo, f\u00E8 yo vire do ban mwen pou y al s\u00E8vi bondye pa yo a, tankou l\u00E8 yon nonm kite madanm li pou l\u0027 al d\u00E8y\u00E8 l\u00F2t fanm.",
    "Piga ou janm fonn metal pou f\u00E8 estati ki pou s\u00E8vi ou bondye.",
    "Se pou ou toujou fete f\u00E8t pen san ledven an. Pandan s\u00E8t jou nan mwa Abib la, nou va manje pen san ledven, jan mwen te ban nou l\u00F2d la, paske se nan mwa sa a nou te soti kite peyi Lejip.",
    "Tout premye pitit gason se pou mwen yo ye. Konsa tou, tout b\u00E8t, kit se b\u00E8f, kit se mouton, kit se kabrit, premye pitit mal yo f\u00E8, se pou mwen yo ye tou.",
    "Men, l\u00E8 yon manman bourik f\u00E8 premye pitit mal li, nou ka achte l\u0027 nan men m\u0027. N\u0027a ban mwen yon mouton pou li. Si nou pa vle peye pou li, se pou nou kase kou l\u0027. Konsa tou, nou va achte nan men m\u0027 tout premye pitit gason gason nou yo va f\u00E8. N\u0027a ban mwen kich\u00F2y pou yo. Piga pesonn janm par\u00E8t devan mwen de men l\u0027 vid.",
    "W\u0027a travay sis jou. Men sety\u00E8m jou a, se pou ou sispann travay, te m\u00E8t nan sezon plante osinon nan sezon rek\u00F2t.",
    "W\u0027a fete f\u00E8t Senmenn yo, f\u00E8t premye grap ble ou koupe l\u00E8 rek\u00F2t la. L\u00E8fini, nan fen lanne a w\u0027a fete f\u00E8t Rek\u00F2t la.",
    "Twa fwa chak lanne, tout gason ki nan mitan nou gen pou par\u00E8t devan mwen, Sey\u00E8 sel M\u00E8t la, Bondye p\u00E8p Izray\u00E8l la.",
    "L\u00E8 m\u0027a fin mete l\u00F2t nasyon yo dey\u00F2 pou f\u00E8 plas pou nou, l\u00E8 m\u0027a fin laji teritwa nou an, pesonn p\u0027ap gen lanbisyon pou yo seye vin pran peyi a nan men nou l\u00E8 n\u0027a moute chak lanne pou par\u00E8t devan mwen menm, Sey\u00E8 a, Bondye nou an, pou fete twa f\u00E8t sa yo.",
    "L\u00E8 n\u0027ap touye yon b\u00E8t pou ofri l\u0027 ban mwen, piga nou janm s\u00E8vi ak pen ki f\u00E8t ak ledven. L\u00E8 f\u00E8t Delivrans lan menm, piga nou kite ankenn vyann b\u00E8t yo touye pou f\u00E8t la rete pou denmen maten.",
    "N\u0027a pran pi b\u00E8l fwi nan premye rek\u00F2t jaden nou yo, n\u0027a pote yo bay Sey\u00E8 a, Sey\u00E8 nou an, lakay li. Piga ou janm kwit yon ti mouton nan l\u00E8t manman l\u0027.",
    "Sey\u00E8 a di Moyiz ank\u00F2: -Ekri tout paw\u00F2l sa yo, paske se dapre paw\u00F2l sa yo m\u0027ap siyen kontra m\u0027 lan av\u00E8 ou ansanm av\u00E8k p\u00E8p Izray\u00E8l la.",
    "Moyiz te rete la av\u00E8k Sey\u00E8 a pandan karant jou karant nwit. Li pase tout jou sa yo san manje san bw\u00E8. Li te ekri tout paw\u00F2l kontra a sou r\u00F2ch plat yo. Se te dis k\u00F2mandman yo.",
    "L\u00E8 Moyiz desann soti sou m\u00F2n Sinayi a, li t\u0027ap pote de r\u00F2ch plat yo nan men l\u0027. Men, gen yon bagay li pa t\u0027 konnen. L\u00E8 li t\u0027ap pale ak Sey\u00E8 a, figi l\u0027 te vin klere byen b\u00E8l.",
    "Arawon ak tout p\u00E8p la t\u0027ap gade Moyiz, yo we jan figi l\u0027 te klere, yo te p\u00E8 pwoche b\u00F2 kote l\u0027.",
    "Men Moyiz rele yo. Arawon vin jwenn li ansanm ak tout ch\u00E8f p\u00E8p la. Moyiz pale ak yo.",
    "Apre sa, tout r\u00E8s p\u00E8p Izray\u00E8l la pwoche, epi Moyiz ba yo tout l\u00F2d li te resevwa nan men Sey\u00E8 a sou m\u00F2n Sinayi a.",
    "L\u00E8 Moyiz fin pale ak yo, li kouvri figi li ak yon twal.",
    "Chak fwa Moyiz antre nan tant lan devan Sey\u00E8 a pou pale av\u00E8 l\u0027, li toujou wete twal la jouk li soti dey\u00F2 ank\u00F2. L\u00E8 l\u0027 soti, li rakonte p\u00E8p Izray\u00E8l la tou sa Sey\u00E8 a te ba li l\u00F2d di yo.",
    "L\u00E8 konsa, moun p\u00E8p Izray\u00E8l yo gade, yo w\u00E8 figi Moyiz te klere byen b\u00E8l. Apre sa, Moyiz remete twal la sou figi l\u0027 ank\u00F2, pou jouk l\u00E8 li antre ank\u00F2 pou l\u0027 pale ak Sey\u00E8 a."
  ],
  [
    "Moyiz sanble tout p\u00E8p Izray\u00E8l la, li di yo: -Men sa Sey\u00E8 a bay l\u00F2d pou nou f\u00E8.",
    "N\u0027a travay sis jou, men se pou nou mete sety\u00E8m jou a apa pou Bondye, se jou repo ki apa n\u00E8t pou Sey\u00E8 a. Si yon moun f\u00E8 nenp\u00F2t ki travay jou sa a, se pou yo touye l\u0027.",
    "Ata dife piga nou limen nan ankenn kay jou repo a.",
    "Moyiz pale ak tout p\u00E8p Izray\u00E8l la ki te sanble, li di yo: -Men sa Sey\u00E8 a ban nou l\u00F2d f\u00E8:",
    "Se pou nou pran nan sa nou genyen pou f\u00E8 ofrann pou Sey\u00E8 a. Tout moun ki vle bay ak tout k\u00E8 yo pou f\u00E8 yon ofrann pou Sey\u00E8 a va f\u00E8 l\u0027. y\u0027a pote l\u00F2, ajan ak kwiv,",
    "bon twal sipery\u00E8 koul\u00E8 viol\u00E8t, ble ak wouj, twal fen blan ak twal pw\u00E8s f\u00E8t ak pwal kabrit,",
    "po belye tenn koul\u00E8 wouj, po bazann, ak bwa zakasya,",
    "lwil pou lanp s\u00E8t branch lan, epis santi bon pou mete nan lwil yo s\u00E8vi pou mete moun apa pou Bondye a ak nan lansan an,",
    "py\u00E8 oniks ak l\u00F2t py\u00E8 pou gani jile ak plastwon pr\u00E8t la.",
    "Se pou tout moun pami nou ki gen ladr\u00E8s vin jwenn mwen pou yo f\u00E8 travay Sey\u00E8 a bay l\u00F2d f\u00E8 a:",
    "kay Bondye a av\u00E8k tant lan, twati li, kw\u00F2k li yo, ankadreman li yo, trav\u00E8s li yo, poto li yo ak tout sip\u00F2 yo,",
    "Bwat kontra a ak manch li yo, kouv\u00E8ti bwat la, ak rido pou kache bwat la,",
    "tab la av\u00E8k manch li yo ansanm ak tout bagay pou s\u00E8vi ak li, ak pen yo ofri bay Bondye a tou,",
    "gwo lanp s\u00E8t branch lan ak tout bagay ki s\u00E8vi av\u00E8 l\u0027 yo, t\u00E8t lanp yo ak lwil pou lanp yo,",
    "l\u00F2t\u00E8l pou boule lansan an ak tout manch li yo, lwil yo s\u00E8vi pou mete moun apa pou s\u00E8vis Bondye a, lansan santi bon, rido pou f\u00E8men kote yo antre nan tant lan,",
    "l\u00F2t\u00E8l pou boule nan dife b\u00E8t yo ofri bay Bondye, av\u00E8k griyaj an kwiv li a, ak tout manch li yo ak tout bagay ki pou s\u00E8vi av\u00E8 l\u0027 yo, basen lan ak tout pye li,",
    "rido pou galeri a ak poto l\u0027 yo ak tout sip\u00F2 yo, rido pou f\u00E8men kote pou yo antre nan galeri a,",
    "dis pik\u00E8t ak tout k\u00F2d pou tant lan ak galeri a,",
    "b\u00E8l rad seremoni pou pr\u00E8t yo mete sou yo l\u00E8 y\u0027ap f\u00E8 s\u00E8vis nan kote ki apa pou Bondye a, rad pou Arawon, pr\u00E8t la, ak rad pou pitit gason l\u0027 yo l\u00E8 y\u0027ap f\u00E8 travay pr\u00E8t yo.",
    "L\u00E8 Moyiz fin di yo sa, tout p\u00E8p Izray\u00E8l la al lakay yo.",
    "Apre sa, tout moun ki te soti pou bay ak tout k\u00E8 yo, ki te vle f\u00E8 ofrann, tounen vin jwenn li. Yo te pran nan sa yo genyen, yo pote ofri bay Sey\u00E8 a pou f\u00E8 Tant Randevou a, pou f\u00E8 tout bagay yo bezwen pou s\u00E8vis li ansanm ak rad seremoni yo.",
    "Tout moun ki te soti pou bay ak tout k\u00E8 yo pou f\u00E8 ofrann, fanm kou gason, yo vini, yo pote zanno, bag, kolye, brasl\u00E8 ak tout kalite bijou an l\u00F2. Chak moun te pote bijou an l\u00F2 yo te mete apa pou Bondye.",
    "Tout moun ki te gen bon twal sipery\u00E8 koul\u00E8 ble, koule viol\u00E8t osinon koul\u00E8 wouj, twal fen blan, twal pw\u00E8s f\u00E8t ak pwal kabrit, po belye tenn koul\u00E8 wouj, ou ank\u00F2 po bazann, tout moun ki te gen bagay sa yo lakay yo pote yo vini.",
    "Tout moun ki te vle ofri ajan ak kwiv devan Sey\u00E8 a, yo te pote l\u0027, yo te leve l\u0027 devan Sey\u00E8 a. Tout moun ki te gen bwa zakasya lakay yo ki te ka s\u00E8vi nan travay la te pote l\u0027.",
    "Tout fanm ki te gen ladr\u00E8s te file fil koul\u00E8 ble, viol\u00E8t ak wouj, ak twal fen koul\u00E8 blan, epi yo pote yo vini.",
    "Tout fanm ki te soti pou f\u00E8 kich\u00F2y ak tout k\u00E8 yo te f\u00E8 twal pw\u00E8s ak pwal kabrit, yo pote yo vini tou.",
    "Ch\u00E8f yo menm te pote py\u00E8 oniks ak l\u00F2t py\u00E8 pou yo gani jile ak plastwon pr\u00E8t la,",
    "ansanm ak epis santi bon ak lwil pou lanp s\u00E8t branch lan, lwil yo s\u00E8vi pou mete moun apa pou Bondye, ak lansan santi bon.",
    "Se konsa tout moun p\u00E8p Izray\u00E8l ki te soti pou bay kich\u00F2y ak tout k\u00E8 yo pou travay Sey\u00E8 a te di Moyiz ba yo l\u00F2d f\u00E8 a, fanm kou gason, yo te pote ofrann yo te vle f\u00E8 bay Sey\u00E8 a.",
    "Moyiz di p\u00E8p Izray\u00E8l la: -Gade. Sey\u00E8 a chwazi Bezaley\u00E8l, pitit Ouri a, pitit pitit Our, nan branch fanmi Jida a.",
    "Li mete lespri l\u0027 sou li an kantite pou l\u0027 ba li ladr\u00E8s, konesans ak bon konprann pou l\u0027 f\u00E8 tout kalite travay atizan yo konn f\u00E8 a,",
    "pou l\u0027 konn f\u00E8 b\u00E8l desen, pou l\u0027 f\u00E8 travay an l\u00F2, an ajan ak an kwiv,",
    "pou l\u0027 travay py\u00E8 tankou \u00F2f\u00E8v yo konn f\u00E8 a, epi pou l\u0027 konn moute yo, pou l\u0027 travay bwa, pou l\u0027 ka f\u00E8 tout kalite travay atizan konn f\u00E8.",
    "Bondye ba li don pou l\u0027 moutre l\u00F2t moun metye sa yo. Se menm jan an tou pou Owoliyab, pitit Ayisamak, nan branch fanmi Dann lan.",
    "Sey\u00E8 a ba yo konesans ak ladr\u00E8s pou yo ka f\u00E8 tout kalite travay atizan ka f\u00E8, desen sou bwa, bon twal koul\u00E8 ble, viol\u00E8t ak wouj, twal fen blan. Wi, li ba yo ladr\u00E8s pou yo ka f\u00E8 tout metye, pou yo ka f\u00E8 tout kalite b\u00E8l bagay."
  ],
  [
    "Bezaley\u00E8l, Owoliyab ansanm ak tout moun ki gen konprann, tout moun Sey\u00E8 a te bay ladr\u00E8s ak konesans pou yo ka f\u00E8 tou sa ki neses\u00E8 pou kay Bondye a, se pou yo f\u00E8 tout bagay jan Sey\u00E8 a te bay l\u00F2d la.",
    "Moyiz f\u00E8 rele Bezaley\u00E8l, Owoliyab ansanm ak tout l\u00F2t b\u00F2s atizan Bondye te bay ladr\u00E8s ak konesans. Li f\u00E8 rele tout moun ki te vle pou yo mete men nan travay la ak tout k\u00E8 yo.",
    "Yo resevwa nan men Moyiz tout ofrann moun p\u00E8p Izray\u00E8l yo te pote pou f\u00E8 tou sa ki neses\u00E8 pou kay Bondye a. Y al travay. Moun Izray\u00E8l yo menm te toujou ap pote ofrann yo bay Moyiz chak maten, san pesonn pa t\u0027 f\u00F2se yo.",
    "L\u00E8 sa a, tout b\u00F2s atizan ki t\u0027ap travay pou kay Bondye a kite travay yo t\u0027ap f\u00E8 a, yo vin jwenn Moyiz.",
    "Yo di l\u0027 konsa: -P\u00E8p la pote depase sa nou bezwen pou nou fini ak travay Sey\u00E8 a te bay l\u00F2d f\u00E8 a.",
    "L\u00E8 sa a, Moyiz f\u00E8 pibliye l\u00F2d sa a nan tout kan an: -Pesonn, ni gason ni fanm, pa bezwen pote ankenn ofrann pou kay Bondye a ank\u00F2. Se konsa, yo te f\u00E8 moun yo sispann pote l\u00F2t ofrann.",
    "Sa yo te pote deja a te menm tw\u00F2p pou travay ki te gen pou f\u00E8t la.",
    "Yo pran ouvriye ki te pi abil nan travay la pou f\u00E8 tant lan. Yo f\u00E8 l\u0027 ak dis l\u00E8z twal fen blan tise byen sere, twal lenn koul\u00E8 ble, viol\u00E8t, wouj, av\u00E8k p\u00F2tre zanj cheriben bwode byen b\u00E8l sou tout k\u00F2 l\u0027.",
    "Chak l\u00E8z te mezire kat\u00F2z m\u00E8t long\u00E8, de m\u00E8t laj\u00E8. Tout l\u00E8z yo te menm gwos\u00E8.",
    "Yo pran senk l\u00E8z, yo koud yo ansanm. Apre sa, yo f\u00E8 menm bagay la tou ak senk l\u00F2t l\u00E8z yo.",
    "Yo pran k\u00F2don f\u00E8t ak twal ble, yo f\u00E8 pasan, yo moute yo sou reb\u00F2 d\u00E8nye l\u00E8z nan chak gwoup.",
    "Yo mete senkant pasan nan premye l\u00E8z premye gwoup la ak senkant pasan nan d\u00E8nye l\u00E8z dezy\u00E8m gwoup la yon jan pou yo koresponn de pa de.",
    "Yo te f\u00E8 senkant ti kw\u00F2k an l\u00F2. Yo pase kw\u00F2k yo nan pasan yo pou kenbe de gwoup rido yo ansanm. Se konsa, yo te f\u00E8 yon s\u00E8l tant pou s\u00E8vi kay kote pou Bondye rete a.",
    "Apre sa, yo f\u00E8 onz l\u00E8z twal ak pwal kabrit pou kouvri tant kote Bondye rete a.",
    "Tout onz l\u00E8z yo te menm gwos\u00E8, chak te mezire kenz m\u00E8t long\u00E8 ak de m\u00E8t laj\u00E8.",
    "Yo pran senk l\u00E8z, yo koud yo ansanm sou yon b\u00F2. Apre sa, yo f\u00E8 menm bagay la ak sis l\u00F2t l\u00E8z yo apa.",
    "Yo mete senkant pasan sou reb\u00F2 d\u00E8nye l\u00E8z nan premye gwoup la ak senkant pasan sou reb\u00F2 d\u00E8nye l\u00E8z nan dezy\u00E8m gwoup la.",
    "Yo f\u00E8 senkant ti kw\u00F2k an kwiv pou kenbe de gwoup l\u00E8z yo ansanm, pou yo ka f\u00E8 yon s\u00E8l tant.",
    "Yo f\u00E8 yon kouv\u00E8ti pou tant lan ak po belye tenn koul\u00E8 wouj. Apre sa, yo f\u00E8 yon l\u00F2t kouv\u00E8ti ak po bazann pou ale anwo kouv\u00E8ti ki f\u00E8t ak po belye a.",
    "Yo te f\u00E8 ankadreman an bwa zakasya pou soutni tant Bondye a.",
    "Chak ankadreman te mezire kenz pye long\u00E8 sou venns\u00E8t pous laj\u00E8.",
    "Yo chak te gen de bout ki depase ki te penm\u00E8t mare yo yonn ak l\u00F2t. Yo f\u00E8 tout ankadreman kay la menm jan an tou.",
    "Yo te f\u00E8 ven ankadreman pou fasad sid la.",
    "Yo f\u00E8 karant sip\u00F2 an ajan pou ale anba pye ankadreman yo, de sip\u00F2 pou chak ankadreman.",
    "Yo f\u00E8 ven ankadreman pou fasad n\u00F2 a,",
    "ak karant sip\u00F2 an ajan, de pou chak ankadreman.",
    "Pou fasad lw\u00E8s kay Bondye a, ki bay sou d\u00E8y\u00E8, yo f\u00E8 sis ankadreman",
    "ak de l\u00F2t ankadreman ki pou f\u00E8 kwen ki sou dey\u00E8 kay Bondye a.",
    "Kwen yo te mare yonn ak l\u00F2t pa anba, yo te bout-a-bout jouk anwo nan gwo bag la. Se konsa yo te moute de ankadreman ki te f\u00E8 de kwen yo.",
    "Konsa sa te f\u00E8 wit ankadreman ak s\u00E8z sip\u00F2 an ajan, de sip\u00F2 pou chak ankadreman.",
    "Apre sa, yo f\u00E8 trav\u00E8s yo an bwa zakasya. Yo mete senk pou ankadreman sou yon b\u00F2 kay Bondye a,",
    "senk pou ankadreman sou l\u00F2t b\u00F2 a ak senk pou ankadreman sou b\u00F2 lw\u00E8s la pa d\u00E8y\u00E8.",
    "Yo f\u00E8 trav\u00E8s mitan an yon jan pou l\u0027 pase nan ren ankadreman yo, depi yon bout rive nan l\u00F2t bout la.",
    "Yo te kouvri ankadreman yo ak l\u00F2. Yo te f\u00E8 bag an l\u00F2 pou kenbe trav\u00E8s yo. Apre sa, yo kouvri tout trav\u00E8s yo ak l\u00F2 tou.",
    "Yo f\u00E8 rido a ak bon twal koul\u00E8 ble, viol\u00E8t epi wouj ansanm ak twal fen blan tise byen sere, av\u00E8k p\u00F2tre zanj cheriben bwode byen b\u00E8l sou tout k\u00F2 l\u0027.",
    "Yo f\u00E8 kat poto an bwa zakasya pou rido a. Yo te kouvri yo ak l\u00F2, yo moute kw\u00F2k an l\u00F2 sou yo. Yo travay kat sip\u00F2 an ajan pou poto yo.",
    "Pou f\u00E8men kote yo antre nan tant lan, yo f\u00E8 yon rido ak bon twal ble, viol\u00E8t ak wouj, ansanm ak twal fen blan tise byen sere, bwode sou tout k\u00F2 l\u0027.",
    "Yo f\u00E8 senk poto av\u00E8k kw\u00F2k. Yo kouvri t\u00E8t poto yo ak trenng pou soutni rido yo ak l\u00F2. Epi yo f\u00E8 senk sip\u00F2 an kwiv pou poto yo."
  ],
  [
    "Bezaley\u00E8l te f\u00E8 Bwat Kontra a an bwa zakasya. Bwat la te mezire twa pye n\u00E8f pous long\u00E8, de pye twa pous laj\u00E8 ak de pye twa pous wot\u00E8.",
    "Li kouvri l\u0027 n\u00E8t, andedan kou dey\u00F2, ak pi bon kalite l\u00F2 ki genyen. Li mete yon b\u00F2di an l\u00F2 f\u00E8 wonn li.",
    "Li fonn l\u00F2 pou f\u00E8 kat gwo bag tou won pou bwat la. Li moute yonn sou chak kwen bwat la, de chak b\u00F2.",
    "Li f\u00E8 de jenn ti poto an bwa zakasya, li kouvri yo n\u00E8t ak l\u00F2.",
    "Li pase poto yo nan twou bag yo, yonn sou chak b\u00F2 bwat la pou yo te kapab pote l\u0027 kote yo vle.",
    "Li f\u00E8 yon kouv\u00E8ti an bon l\u00F2 pou bwat la. Kouv\u00E8ti a te mezire twa pye n\u00E8f pous long\u00E8 ak de pye twa pous laj\u00E8.",
    "Li pran de gwo moso l\u00F2, li bat yo ak mato, li f\u00E8 p\u00F2tre de zanj cheriben li moute sou de pwent kouv\u00E8ti a,",
    "yonn sou b\u00F2 g\u00F2ch, l\u00F2t la sou b\u00F2 dwat. Li f\u00E8 yo tankou si yo te f\u00E8 yon s\u00E8l py\u00E8s ak kouv\u00E8ti a.",
    "Zanj cheriben yo te gen z\u00E8l yo louvri anwo t\u00E8t yo pou kouvri kouv\u00E8ti a. Yo te yonn anfas l\u00F2t, av\u00E8k t\u00E8t yo bese ap gade kouv\u00E8ti a.",
    "Li f\u00E8 tab la an bwa zakasya. Tab la te mezire twa pye long\u00E8, yon pye sis pous laj\u00E8 ak de pye twa pous wot\u00E8.",
    "Li kouvri l\u0027 n\u00E8t ak pi bon l\u00F2 ki genyen, li mete yon b\u00F2di an l\u00F2 f\u00E8 wonn li.",
    "Li mete yon ankadreman kat pous laj\u00E8 anba desi a f\u00E8 wonn tab la. Epi li kouvri tout ankadreman an ak yon plak l\u00F2.",
    "Li f\u00E8 kat gwo bag tou won an l\u00F2. Li moute yo nan kat kwen tab la kote pye yo moute a.",
    "Li te moute bag won yo toupre ankadreman an. Se nan twou bag yo yo pase poto bwa ki pou s\u00E8vi pou pote tab la.",
    "Li f\u00E8 poto yo ak bwa zakasya, epi li kouvri yo n\u00E8t ak l\u00F2. Se poto sa yo ki s\u00E8vi pou pote tab la.",
    "Li f\u00E8 tout bagay ki pou ale sou tab la: asy\u00E8t, b\u00F2l, tas, gode, bagay ki pou s\u00E8vi l\u00E8 y\u0027ap f\u00E8 s\u00E8vis pou Bondye. Li f\u00E8 yo ak pi bon l\u00F2 ki genyen.",
    "Li f\u00E8 gwo lanp s\u00E8t branch lan ak pi bon l\u00F2 ki genyen. Li pran yon s\u00E8l moso l\u00F2 pou li f\u00E8 lanp s\u00E8t branch lan: k\u00F2 li, branch li yo, fl\u00E8 yo, boujon yo, ak f\u00E8y yo ki te f\u00E8 yon s\u00E8l py\u00E8s ak li.",
    "Li te gen yon branch nan mitan ak twa branch chak b\u00F2.",
    "Sou chak branch sou kote yo, te gen p\u00F2tre twa fl\u00E8 nwa kajou ak tout boujon yo sou yo. Konsa, konsa, sou tout sis branch sou kote yo.",
    "Sou branch mitan an te gen kat fl\u00E8 nwa kajou av\u00E8k tout boujon yo sou yo.",
    "Te gen yon ti boujon anba chak p\u00E8 branch sou kote yo.",
    "Boujon yo ak branch yo te f\u00E8 yon s\u00E8l py\u00E8s ak pye lanp s\u00E8t branch lan. Se yon s\u00E8l moso l\u00F2 yo bat pou f\u00E8 tout.",
    "Li f\u00E8 s\u00E8t ti lanp pou lanp s\u00E8t branch lan av\u00E8k pens\u00E8t pou netwaye lanp lan ak plato pou resevwa sann lan. Li f\u00E8 yo ak pi bon l\u00F2 ki genyen.",
    "Li te pran swasannkenz liv bon l\u00F2 pou f\u00E8 lanp s\u00E8t branch lan ansanm ak tout bagay pou s\u00E8vi ak lanp s\u00E8t branch lan.",
    "Bezaley\u00E8l f\u00E8 l\u00F2t\u00E8l pou boule lansan an ak bwa zakasya. Li f\u00E8 l\u0027 kare kare: dizwit pous laj\u00E8, dizwit pous long\u00E8, trannsis pous wot\u00E8. Kat k\u00F2n yo te f\u00E8 yon s\u00E8l py\u00E8s ak l\u00F2t\u00E8l la.",
    "Bezaley\u00E8l kouvri tout anwo l\u00F2t\u00E8l la, kat kote l\u0027 yo ansanm ak kat k\u00F2n li yo ak pi bon kalite l\u00F2 ki genyen. Apre sa, li mete yon b\u00F2di an l\u00F2 f\u00E8 wonn li.",
    "Li f\u00E8 de bag an l\u00F2, li moute yo anba b\u00F2di a sou de kote l\u00F2t\u00E8l la. Se nan bag sa yo pou yo pase manch ki pou s\u00E8vi pou pote l\u00F2t\u00E8l la.",
    "Li f\u00E8 manch yo an bwa zakasya epi li kouvri yo n\u00E8t ak l\u00F2.",
    "Bezaley\u00E8l f\u00E8 lwil ki pou s\u00E8vi pou mete moun osinon nenp\u00F2t bagay apa pou Bondye a ansanm ak lansan santi bon an, jan moun ki konn f\u00E8 od\u00E8 av\u00E8k ladr\u00E8s yo f\u00E8 yo."
  ],
  [
    "Bezaley\u00E8l f\u00E8 l\u00F2t\u00E8l pou boule ofrann yo an bwa zakasya. Li f\u00E8 l\u0027 kare kare: Li te mezire s\u00E8t pye sis pous long\u00E8, s\u00E8t pye sis pous laj\u00E8, kat pye sis pous wot\u00E8.",
    "Li travay kat k\u00F2n sou kat kwen l\u00F2t\u00E8l la. K\u00F2n yo te f\u00E8 yon s\u00E8l py\u00E8s ak l\u00F2t\u00E8l la. Apre sa, li kouvri tout ak kwiv.",
    "Li f\u00E8 tout bagay ki pou mache ak l\u00F2t\u00E8l la: recho, p\u00E8l, fouch\u00E8t, plato pou resevwa sann, kiv\u00E8t. Li f\u00E8 tout bagay sa yo an kwiv.",
    "Li f\u00E8 yon griyaj an kwiv pou l\u00F2t\u00E8l la, tankou griy pou griye vyann. Li mete griyaj la anba reb\u00F2 l\u00F2t\u00E8l la, li f\u00E8 l\u0027 soti anba rive mwatye wot\u00E8 l\u00F2t\u00E8l la.",
    "Li f\u00E8 kat gwo bag tou won an kwiv, li mete yo nan kat pwent griyaj la. Se nan bag sa yo pou yo pase poto ki s\u00E8vi manch pou pote l\u00F2t\u00E8l la.",
    "Apre sa, li f\u00E8 manch an bwa zakasya, li kouvri yo an kwiv n\u00E8t.",
    "Li pase manch yo nan bag won yo sou chak b\u00F2 l\u00F2t\u00E8l la, pou yo ka pote l\u00F2t\u00E8l la. Li f\u00E8 l\u00F2t\u00E8l la an planch. Tout anndan l\u00F2t\u00E8l la te rete vid.",
    "Bezaleyel pran moso kwiv poli ki te s\u00E8vi glas pou medam k\u0027ap s\u00E8vi nan p\u00F2t antre Tant Randevou a, li f\u00E8 yon gwo basen an kwiv av\u00E8k yon pye an kwiv tou pou mete l\u0027 chita.",
    "Li f\u00E8 galeri a. Sou b\u00F2 sid la, li moute yon seri rido f\u00E8t ak l\u00E8z twal fen blan tise byen sere, sou senkant m\u00E8t long\u00E8.",
    "Ven ankadreman yo ak ven sip\u00F2 yo te f\u00E8t an kwiv. Kw\u00F2k poto yo ak trenng yo te an ajan.",
    "Menm jan an tou, sou b\u00F2 n\u00F2 a, li moute yon seri rido ki gen senkant m\u00E8t long\u00E8 av\u00E8k ven poto sou ven sip\u00F2 an kwiv. Kw\u00F2k poto yo ak trenng yo te an ajan.",
    "Sou b\u00F2 lw\u00E8s la, li moute yon seri rido f\u00E8t ak l\u00E8z twal ki mezire ven m\u00E8t long\u00E8, av\u00E8k dis poto chita sou dis sip\u00F2 av\u00E8k kw\u00F2k poto yo ak trenng yo an ajan.",
    "Sou b\u00F2 l\u00E8s la, galeri a te gen swasannkenz pye laj\u00E8.",
    "Sou b\u00F2 g\u00F2ch espas kote yo antre a, li moute rido sou yon long\u00E8 vennde pye sis pous av\u00E8k twa poto chita sou twa sip\u00F2.",
    "Sou b\u00F2 dwat la, li moute rido sou yon long\u00E8 vennde pye sis pous av\u00E8k twa poto chita sou twa sip\u00F2. Se konsa sa te f\u00E8t chak b\u00F2 p\u00F2t kote yo antre a.",
    "Tout rido yo te f\u00E8t ak twal fen blan tise byen sere.",
    "Sip\u00F2 poto yo te f\u00E8t an kwiv. Kw\u00F2k poto yo ak trenng yo, te f\u00E8t an ajan. T\u00E8t poto yo te kouvri an ajan. Tout poto galeri a te mare yonn ak l\u00F2t ak trenng an ajan.",
    "Rido ki te f\u00E8men kote yo antre nan tant lan te bwode byen b\u00E8l sou tout k\u00F2 l\u0027. Li te f\u00E8t ak bon twal sipery\u00E8 koul\u00E8 ble, viol\u00E8t ak wouj ansanm ak twal fen blan tise byen sere. Li te gen dis m\u00E8t long\u00E8, de m\u00E8t edmi wot\u00E8, tankou rido galeri a.",
    "Kat poto kwen, chita sou kat sip\u00F2 an kwiv tou, t\u0027ap soutni rido p\u00F2t la. Kw\u00F2k yo ak trenng yo te f\u00E8t an ajan. T\u00E8t poto yo te kouvri an ajan.",
    "Li f\u00E8 tout pik\u00E8t pou tant lan ak pou galeri a an kwiv.",
    "Men kantite metal yo te s\u00E8vi pou f\u00E8 tant kote yo mete Bwat Kontra a. Dapre l\u00F2d Moyiz te bay, se pitit Levi yo ki te f\u00E8 lis metal yo, epi se Itama, pitit Arawon, pr\u00E8t la, ki t\u0027ap dirije yo nan travay sa a.",
    "Bezaley\u00E8l, pitit Ouri, pitit pitit Our, nan branch fanmi Jida a, te f\u00E8 tou sa Sey\u00E8 a te bay Moyiz l\u00F2d f\u00E8 a.",
    "Se Owoliyab, pitit Ayisamak, nan branch fanmi Dann lan, ki te ede l\u0027. Owoliyab sa a te yon bon b\u00F2s atizan ki te konn f\u00E8 desen. Li te konn bwode lenn ble, viol\u00E8t ak wouj ansanm ak twal fen blan.",
    "Tout l\u00F2 yo te s\u00E8vi pou f\u00E8 travay nan kote ki apa pou Bondye a, se te l\u00F2 moun yo te ofri bay Bondye. L\u00F2 a te peze demil n\u00E8fsantrant (2930) liv, dapre mezi yo s\u00E8vi nan kote ki apa pou Sey\u00E8 a.",
    "Ajan yo te ranmase pou resansman an te peze dimil swasanndis (10.070) liv, dapre mezi yo s\u00E8vi kote ki apa pou Sey\u00E8 a.",
    "Sa se kantite ajan yo ranmase antou nan men moun ki te vin bay non yo l\u00E8 resansman an. Chak moun te bay kantite yo te mande yo, ki vle di yon py\u00E8s ajan ki peze yon ons, dapre mezi yo s\u00E8vi kote yo mete apa pou Sey\u00E8 a. Te gen sisantwamil senksansenkant (603.550) gason ki te gen ventan pou pi piti, ki te enskri nan resansman an.",
    "Nan dimil swasanndis (10.070) liv ajan yo, dimil (10.000) liv te s\u00E8vi pou f\u00E8 sip\u00F2 pou tant lan ansanm ak sip\u00F2 pou rido yo. Chak sip\u00F2 te pran san liv.",
    "Av\u00E8k swasanndis liv ajan ki te rete a, yo f\u00E8 kw\u00F2k ak trenng pou poto yo, epi yo kouvri t\u00E8t poto yo.",
    "Yo te ofri bay Sey\u00E8 a s\u00E8tmil katrevendis (7.090) liv kwiv antou.",
    "Yo s\u00E8vi ak kwiv la pou f\u00E8 sip\u00F2 ki nan p\u00F2t antre tanp lan, l\u00F2t\u00E8l la ak griyaj kwiv la ansanm ak tout bagay y\u0027ap bezwen pou s\u00E8vi ak l\u00F2t\u00E8l la.",
    "Yo f\u00E8 sip\u00F2 pou galeri toutotou a, sip\u00F2 pou p\u00F2t kote ki apa pou Sey\u00E8 a, ansanm ak tout pik\u00E8t pou tant lan ak pou galeri a."
  ],
  [
    "Yo pran twal sipery\u00E8 koul\u00E8 ble, viol\u00E8t ak wouj, yo f\u00E8 b\u00E8l rad seremoni pou pr\u00E8t yo mete sou yo l\u00E8 y\u0027ap f\u00E8 s\u00E8vis nan kote ki apa pou Bondye a. Yo f\u00E8 rad tou pou Arawon mete sou li s\u00E8lman l\u00E8 l\u0027ap f\u00E8 s\u00E8vis Bondye, dapre l\u00F2d Sey\u00E8 a te bay Moyiz.",
    "Yo f\u00E8 jile a ak l\u00F2, ak twal sipery\u00E8 koul\u00E8 ble, viol\u00E8t ak wouj, ak twal fen blan tise byen sere.",
    "Yo pran f\u00E8y l\u00F2, yo bat yo, yo koupe yo an filang, yo travay yo nan twal ble, viol\u00E8t ak wouj la, ansanm ak nan twal fen blan an. Yo bwode yo byen b\u00E8l ak anpil ladr\u00E8s.",
    "Yo f\u00E8 z\u00E8p\u00F2l\u00E8t pou jile a. Yo tache yo yonn chak b\u00F2 jile a pou kenbe moso devan an ak moso d\u00E8y\u00E8 a nan plas yo.",
    "B\u00E8l sentiwon byen bwode ki mache ak jile a te f\u00E8 yon s\u00E8l py\u00E8s ak li, ak menm kalite bodri a. Yo te f\u00E8 l\u0027 an l\u00F2 av\u00E8k twal sipery\u00E8 koul\u00E8 ble, viol\u00E8t ak wouj, ansanm ak twal fen blan tise byen sere, dapre l\u00F2d Sey\u00E8 a te bay Moyiz.",
    "Apre sa, yo pran py\u00E8 oniks yo, yo moute yo chak sou yon gwo moso l\u00F2, yo grave non douz branch fanmi Izray\u00E8l yo tankou l\u00E8 y\u0027ap grave non moun sou so.",
    "Yo moute py\u00E8 yo sou de z\u00E8p\u00F2l\u00E8t jile a, pou yo toujou chonje branch fanmi pep Izray\u00E8l yo, jan Sey\u00E8 a te bay Moyiz l\u00F2d la.",
    "Yo f\u00E8 plastwon an, yo bwode l\u0027 byen b\u00E8l ak anpil ladr\u00E8s tankou jile a. Yo f\u00E8 l\u0027 an l\u00F2 ak twal sipery\u00E8 koul\u00E8 ble, viol\u00E8t ak wouj ansanm ak twal fen blan tise byen sere.",
    "Yo f\u00E8 l\u0027 kare kare, epi yo double l\u0027. Li te mezire n\u00E8f pous kare kare, li te double.",
    "Yo moute kat ranje py\u00E8 sou li. Nan premye ranje a, yo mete yon py\u00E8 woubi, yon py\u00E8 topaz ak yon py\u00E8 emw\u00F2d.",
    "Nan dezy\u00E8m ranje a, yo mete yon py\u00E8 malachi, yon py\u00E8 safi ak yon py\u00E8 dyaman.",
    "Nan twazy\u00E8m ranje a, yo mete yon py\u00E8 opal, yon py\u00E8 agat ak yon py\u00E8 ametis.",
    "Nan katriy\u00E8m ranje a, yo mete yon py\u00E8 krizolit, yon py\u00E8 oniks ak yon py\u00E8 jasp. Yo te moute chak py\u00E8 sou yon moso l\u00F2.",
    "Te gen antou douz py\u00E8 ak non douz branch fanmi p\u00E8p Izray\u00E8l yo grave yonn sou chak py\u00E8. Yo te grave yon non sou chak py\u00E8 tankou l\u00E8 \u00F2f\u00E8v ap grave so sou bag.",
    "Yo f\u00E8 ti chenn pou plastwon an. Ti chenn yo te trese tankou ti k\u00F2don. Yo te f\u00E8t ak pi bon kalite l\u00F2 ki genyen.",
    "Apre sa, yo f\u00E8 de moso l\u00F2 pou moute py\u00E8 yo ak de bag an l\u00F2. Yo moute de bag yo nan de bout anwo plastwon an.",
    "Yo mare de ti k\u00F2don an l\u00F2 yo nan de bag yo, nan bout anwo plastwon an.",
    "Yo pran de l\u00F2t bout chenn yo, yo f\u00E8 yo pase sou devan jile a. Yo tache yo sou de moso l\u00F2 yo ki sou z\u00E8p\u00F2l\u00E8t jile a.",
    "Yo f\u00E8 de l\u00F2t bag an l\u00F2, yo tache yo nan bout anba plastwon an sou lanv\u00E8, nan b\u00F2di a toupre jile a.",
    "Yo f\u00E8 de l\u00F2t bag an l\u00F2 ank\u00F2, yo tache yo anba de z\u00E8p\u00F2l\u00E8t jile a, sou devan, toupre kouti a anwo sentiwon jile a.",
    "Yo mare de bag plastwon an ak de bag jile a ansanm ak yon k\u00F2don ble pou plastwon an bat sou sentiwon jile a. Konsa, plastwon an p\u0027ap ka soti detache sou jile a. Yo f\u00E8 tou sa dapre l\u00F2d Sey\u00E8 a te bay Moyiz.",
    "Apre sa, yo pran twal ble, yo f\u00E8 rad ki pou ale anba jile a.",
    "Nan mitan rad la, yo f\u00E8 yon twou pou pase nan t\u00E8t pr\u00E8t la, epi yo mete yon doubli nan ankoli a tankou yo f\u00E8 l\u0027 pou var\u00E8z an po b\u00E8t yo, pou li pa chire.",
    "Yo pran twal koul\u00E8 ble, viol\u00E8t ak wouj ansanm ak twal fen blan tise byen sere, yo f\u00E8 bodri an f\u00F2m grenad sou tout woul\u00E8t anba rad la.",
    "Yo f\u00E8 ti kl\u00F2ch an l\u00F2, yo mete yo nan espas ki separe grenad yo sou tout woul\u00E8t rad la. Ti kl\u00F2ch yo ak grenad yo te f\u00E8 wonn rad la.",
    "Yon ti kl\u00F2ch, yon grenad, yon ti kl\u00F2ch, yon grenad sou tout woul\u00E8t rad la pa anba, jouk yo f\u00E8 tout tou rad pou Arawon mete sou li l\u00E8 l\u0027ap f\u00E8 s\u00E8vis la, jan Sey\u00E8 a te bay Moyiz l\u00F2d f\u00E8 l\u0027 la.",
    "Yo pran twal fen blan, yo f\u00E8 chemiz pou Arawon ak pou pitit gason l\u0027 yo.",
    "Yo pran twal fen blan, yo f\u00E8 mouchwa t\u00E8t la ak ganiti pou bonn\u00E8t yo pou moun rekon\u00E8t grad yo. Epi yo pran twal fen blan tise byen sere, yo f\u00E8 kalson yo.",
    "Yo pran twal fen blan tise byen sere ak bon twal sipery\u00E8 koul\u00E8 ble, viol\u00E8t ak wouj, yo f\u00E8 sentiwon bwode byen b\u00E8l la, jan Sey\u00E8 a te bay Moyiz l\u00F2d f\u00E8 l\u0027 la.",
    "Yo f\u00E8 ti plak l\u00F2 ki pou ale sou mouchwa t\u00E8t la ak pi bon kalite l\u00F2 ki genyen. Yo grave paw\u00F2l sa a sou li: Apa pou Sey\u00E8 a, tankou l\u00E8 y\u0027ap grave so sou bag.",
    "Yo mare l\u0027 ak yon ti k\u00F2don ble anwo n\u00E8t sou devan mouchwa t\u00E8t la, dapre l\u00F2d Sey\u00E8 a te bay Moyiz.",
    "Se konsa yo te fin f\u00E8 tout travay pou Tant Randevou a, kote pou Bondye rete a. Moun p\u00E8p Izray\u00E8l yo te f\u00E8 tout bagay dapre l\u00F2d Sey\u00E8 a te di Moyiz la. Wi, se konsa yo te f\u00E8 l\u0027.",
    "Yo pran tout bagay, yo pote yo bay Moyiz, depi tant lan, kay kote pou Bondye rete a, ak tout bagay ki mache av\u00E8 li yo, kw\u00F2k li yo, ankadreman li yo, trenng li yo, poto li yo ak sip\u00F2 yo,",
    "twati ki f\u00E8t ak po belye tenn tou wouj yo, twati yo f\u00E8 ak po bazann ak rido pou kache Bwat Kontra a,",
    "bwat ki gen de moso r\u00F2ch kontra yo, manch li yo ak kouv\u00E8ti a,",
    "tab la ak tou sa ki pou s\u00E8vi ak tab la, pen yo ofri bay Bondye a,",
    "gwo lanp s\u00E8t branch f\u00E8t an l\u00F2 a, ti lanp ki pou moute an liy dwat sou li yo, av\u00E8k tou sa ki pou s\u00E8vi ak lanp s\u00E8t branch lan ansanm ak lwil pou lanp yo,",
    "l\u00F2t\u00E8l f\u00E8t an l\u00F2 a, lwil pou mete moun osinon bagay apa pou Bondye a, lansan ki santi bon an ak rido pou f\u00E8men kote pou antre nan tant lan,",
    "l\u00F2t\u00E8l f\u00E8t an kwiv la av\u00E8k griyaj an kwiv la, manch yo ak tou sa ki pou s\u00E8vi ak l\u00F2t\u00E8l la, basen lan ak pye l\u0027 a,",
    "rido pou galeri a, poto yo, sip\u00F2 yo, rido pou f\u00E8men kote pou yo antre sou galeri a, k\u00F2d yo, pik\u00E8t yo ak tou sa yo bezwen pou f\u00E8 s\u00E8vis nan Tant Randevou a kote pou Bondye rete a,",
    "b\u00E8l rad seremoni pou yo mete l\u00E8 y\u0027ap f\u00E8 s\u00E8vis nan kote ki apa pou Bondye a, rad pou Arawon, pr\u00E8t la, mete sou li ansanm ak rad pou pitit gason l\u0027 yo mete sou yo l\u00E8 y\u0027ap f\u00E8 travay pr\u00E8t yo.",
    "Se konsa moun p\u00E8p Izray\u00E8l yo te f\u00E8 tout travay la jan Sey\u00E8 a te bay Moyiz l\u00F2d f\u00E8 l\u0027 la.",
    "Moyiz egzaminen travay yo te f\u00E8 a, li w\u00E8 yo te f\u00E8 l\u0027 jan Sey\u00E8 a te bay l\u00F2d f\u00E8 l\u0027 la. Wi, se konsa yo te f\u00E8 l\u0027. L\u00E8fini, Moyiz beni yo."
  ],
  [
    "Sey\u00E8 a pale ak Moyiz, li di l\u0027 konsa:",
    "-Sou premye jou premye mwa a, w\u0027a moute Tant Randevou a kote pou Bondye rete a.",
    "W\u0027a mete bwat ki gen r\u00F2ch kontra a ladan l\u0027. y\u0027a kache bwat la ak rido a.",
    "Apre sa, w\u0027a pote tab la vini, w\u0027a pran tout bagay ki pou s\u00E8vi ak tab la, w\u0027a ranje yo sou li byen ranje. W\u0027a f\u00E8 pote lanp s\u00E8t branch lan tou, w\u0027a moute ti lanp yo sou li.",
    "W\u0027a pran l\u00F2t\u00E8l an l\u00F2 pou boule lansan an, w\u0027a mete l\u0027 devan bwat ki gen r\u00F2ch kontra yo, w\u0027a moute rido ki pou f\u00E8men kote pou moun antre nan tant lan.",
    "W\u0027a pran l\u00F2t\u00E8l pou boule b\u00E8t yo ofri yo, w\u0027a mete l\u0027 devan kote pou moun antre nan Tant Randevou a.",
    "W\u0027a mete basen lan nan espas ki ant Tant Randevou a ak l\u00F2t\u00E8l la. W\u0027a mete dlo ladan l\u0027.",
    "W\u0027a moute galeri a f\u00E8 wonn tant lan, w\u0027a moute rido ki pou f\u00E8men kote pou moun antre sou galeri a.",
    "W\u0027a pran lwil yo s\u00E8vi pou mete moun osinon bagay apa pou Bondye a, w\u0027a voye l\u0027 sou tant Bondye a, sou tout bagay ki ladan l\u0027. Se konsa w\u0027a mete tant lan ak tou sa ki ladan li apa pou mwen. y\u0027a tounen bagay ki apa pou mwen n\u00E8t.",
    "W\u0027a voye lwil la tou sou l\u00F2t\u00E8l pou boule ofrann b\u00E8t yo, ak sou tout bagay ki s\u00E8vi av\u00E8 l\u0027. Se konsa w\u0027a mete l\u00F2t\u00E8l la apa pou mwen, l\u0027a pou mwen n\u00E8t ale.",
    "W\u0027a voye lwil la tou sou basen lan ak sou pye l\u0027 a. Se konsa w\u0027a mete yo apa pou mwen.",
    "Apre sa, w\u0027a f\u00E8 Arawon ak pitit gason l\u0027 yo pwoche b\u00F2 kote yo antre nan Tant Randevou a. W\u0027a pran dlo, w\u0027a benyen yo byen benyen.",
    "W\u0027a mete rad seremoni yo sou Arawon. L\u00E8fini, w\u0027a vide lwil sou t\u00E8t li. W\u0027a mete l\u0027 apa pou mwen pou l\u0027 ka s\u00E8vi m\u0027 pr\u00E8t.",
    "W\u0027a f\u00E8 pitit gason l\u0027 yo pwoche tou. W\u0027a mete chemiz sou yo.",
    "W\u0027a vide lwil sou yo menm jan ou te vide lwil sou papa yo pou yo ka s\u00E8vi m\u0027 pr\u00E8t. Seremoni sa a va mete yo apa pou yo ka toujou s\u00E8vi m\u0027 pr\u00E8t, de pitit an pitit.",
    "Moyiz te f\u00E8 tou sa Sey\u00E8 a te ba li l\u00F2d f\u00E8. Wi, li f\u00E8 tout bagay jan Sey\u00E8 a te mande l\u0027 la.",
    "Sou premye jou premye mwa nan dezy\u00E8m lanne a, yo kanpe tant lan.",
    "Moyiz f\u00E8 kanpe tant lan. Li mete sip\u00F2 yo nan pozisyon yo, li poze ankadreman yo, li moute trenng yo nan plas yo, li drese poto yo.",
    "Li louvri twal tant lan sou kay la, epi li mete twati tant lan anwo l\u0027, jan Sey\u00E8 a te ba li l\u00F2d f\u00E8 a.",
    "Li pran r\u00F2ch kontra yo, li mete yo nan bwat la. Li pase manch yo nan bag yo, epi li mete kouv\u00E8ti a anwo bwat la.",
    "Apre sa, li pote Bwat Kontra a andedan kay la, epi li moute rido yo. Se konsa, li kache Bwat Kontra a, jan Sey\u00E8 a te ba li l\u00F2d la.",
    "Li mete tab la nan plas li nan Tant Randevou a, sou b\u00F2 n\u00F2 tant lan, pa dey\u00F2 rido a.",
    "Li ranje pen yo byen ranje sou tab la devan Sey\u00E8 a, jan Sey\u00E8 a te bay Moyiz l\u00F2d f\u00E8 l\u0027 la.",
    "Apre sa, Moyiz mete lanp s\u00E8t branch lan nan Tant Randevou a, sou b\u00F2 sid tant lan anfas tab la.",
    "Li ranje ti lanp yo devan Sey\u00E8 a, dapre l\u00F2d Sey\u00E8 a te bay Moyiz.",
    "Li mete l\u00F2t\u00E8l an l\u00F2 a nan Tant Randevou a, devan rido a.",
    "Li f\u00E8 boule lansan santi bon sou li, jan Sey\u00E8 a te bay Moyiz l\u00F2d f\u00E8 a.",
    "Li moute rido yo kote pou yo pase antre nan tant lan.",
    "Li mete l\u00F2t\u00E8l pou boule b\u00E8t yo ofri yo devan kote pou yo antre nan Tant Randevou a. Apre sa, li pran b\u00E8t yo ofri yo, li touye yo, li boule yo sou l\u00F2t\u00E8l la ansanm ak l\u00F2t ofrann yo, jan Sey\u00E8 a te ba li l\u00F2d f\u00E8 a.",
    "Li mete basen lan nan espas ki nan mitan Tant Randevou a ak l\u00F2t\u00E8l la, epi li mete dlo ladan l\u0027.",
    "Moyiz, Arawon ansanm ak pitit Arawon yo lave men yo ak pye yo nan basen lan.",
    "Depi y\u0027ap antre nan Tant Randevou a, depi y\u0027ap pwoche b\u00F2 l\u00F2t\u00E8l la, yo te lave men yo ak pye yo, jan Sey\u00E8 a te bay Moyiz l\u00F2d pou yo f\u00E8 a.",
    "Apre sa, li moute galeri a f\u00E8 wonn tant lan ak l\u00F2t\u00E8l la, li mete rido kote pou yo pase antre nan tant lan. Se konsa Moyiz te fin f\u00E8 travay la.",
    "Nwaj la kouvri Tant Randevou a, epi limy\u00E8 prezans Sey\u00E8 a plen tant lan.",
    "Moyiz pa t\u0027 kapab antre nan Tant Randevou a, paske nwaj la te rete anplas anwo tant lan, epi limy\u00E8 prezans Sey\u00E8 a te plen tant lan.",
    "Pandan tout tan moun p\u00E8p Izray\u00E8l yo t\u0027ap vwayaje a, se s\u00E8lman l\u00E8 nwaj la te leve soti anwo tant lan yo te ka derape.",
    "Men, si nwaj la pa t\u0027 leve anwo tant lan, yo pa t\u0027 pati. Yo te tann jouk nwaj la te leve.",
    "Lajounen, nwaj Sey\u00E8 a te rete anwo tant lan, men lannwit, se te yon dife tout p\u00E8p Izray\u00E8l la te w\u00E8 klere nan nwaj la. Se konsa sa te f\u00E8t pandan tout vwayaj la."
  ]
]