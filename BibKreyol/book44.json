[
  [
    "Se mwen menm P\u00F2l, s\u00E8vit\u00E8 Jezikri, yon nonm Bondye rele pou s\u00E8vi li ap\u00F2t, yon nonm li mete apa pou anonse bon nouv\u00E8l li a, k\u0027ap ekri nou tout kretyen ki nan lavil W\u00F2m.",
    "Depi lontan Bondye te pwom\u00E8t bon nouv\u00E8l sa a pa bouch pwof\u00E8t li yo, nan Liv Sentespri te f\u00E8 yo ekri a.",
    "Bon Nouv\u00E8l sa a pale nou sou Pitit li a, Jezikri, Sey\u00E8 nou an. L\u00E8 pou l\u0027 te f\u00E8t tankou yon moun, Jezi soti nan fanmi wa David.",
    "Men, dapre Sentespri ki f\u00E8 nou viv pou Bondye, li te f\u00E8 nou w\u00E8 av\u00E8k pouvwa se Pitit Bondye a li ye, l\u00E8 l\u0027 te leve soti vivan nan lanm\u00F2.",
    "Gremesi Jezikri sa a, Bondye f\u00E8 m\u0027 fav\u00E8 pou m\u0027 travay tankou ap\u00F2t, pou m\u0027 mennen moun tout nasyon, nan non menm Kris la, pou yo vin kw\u00E8 nan li, pou yo obeyi li.",
    "Nou menm kretyen ki nan lavil W\u00F2m, nou f\u00E8 pati nasyon sa yo tou: Bondye rele nou pou n\u0027 antre nan fanmi Jezikri a.",
    "Se sak f\u00E8 m\u0027ap ekri nou, nou menm Bondye renmen anpil, nou menm Bondye rele pou viv apa pou li. Mwen mande Bondye, Papa nou, ansanm ak Jezikri, Sey\u00E8 a, pou yo ban nou benediksyon ak k\u00E8 poze.",
    "Anvan m\u0027 di nou l\u00F2t bagay, kite m\u0027 di Bondye m\u00E8si pou nou gremesi Jezikri. Paske, toupatou sou lat\u00E8 y\u0027ap pale jan nou gen konfyans nan Bondye.",
    "Mwen pran Bondye pou temwen, Bondye m\u0027ap s\u00E8vi ak tout k\u00E8 mwen l\u00E8 m\u0027ap anonse bon nouv\u00E8l Pitit li a. Se toutan m\u0027ap nonmen non nou;",
    "se san rete m\u0027ap lapriy\u00E8 pou nou; m\u0027ap mande Bondye pou l\u0027 kite mwen vin vizite nou yon l\u00E8 konsa, si se volonte li.",
    "Se pa ti anvi mwen pa anvi w\u00E8 nou pou m\u0027 separe ak nou k\u00E8k benediksyon Bondye ban mwen, pou n\u0027 kapab vin pi f\u00E8m.",
    "Mwen vle di pito, pou m\u0027 ta la nan mitan nou, pou yonn kapab ankouraje l\u00F2t ak konfyans nou gen ansanm nan menm Bondye a.",
    "Fr\u00E8 m\u0027 yo, mwen vle nou konn sa: plizy\u00E8 fwa menm, mwen f\u00E8 lide al vizite nou, pou jan mwen te anvi w\u00E8 travay mwen bay bon rezilta nan mitan nou menm jan li bay bon rezilta nan mitan l\u00F2t nasyon yo. Men, chak fwa mwen jwenn anpechman, jouk koulye a.",
    "Se yon devwa pou mwen pou m\u0027 anonse bon nouv\u00E8l la bay tout moun: kit yo eklere, kit yo pa eklere, kit yo konn li, kit yo pa konn li.",
    "Se pout\u00E8t sa, m\u0027 anvi vin anonse bon nouv\u00E8l la ban nou, nou menm ki rete lavil W\u00F2m.",
    "Mwen pa wont anonse bon nouv\u00E8l la: se pouvwa Bondye ki la pou delivre tout moun ki kw\u00E8, jwif yo an premye, apre yo moun l\u00F2t nasyon yo tou.",
    "Bon nouv\u00E8l sa a f\u00E8 nou w\u00E8 ki jan Bondye f\u00E8 moun gras. Travay sa a, li k\u00F2manse ak konfyans moun gen nan Bondye, li fini nan menm konfyans la tou, jan sa te ekri a: Moun Bondye f\u00E8 gras paske li gen konfyans nan Bondye, se li menm ki va gen lavi.",
    "Se pout\u00E8t sa, n\u0027ap w\u00E8 k\u00F2l\u00E8 Bondye soti nan sy\u00E8l la, li tonbe sou tout mechanste ak tout lenjistis moun f\u00E8. Sit\u00E8lman k\u00E8 yo pa bon, y\u0027ap chache anpeche verite a f\u00E8 travay li.",
    "Bondye ap peni yo tou paske tou sa yo ka konnen sou Bondye par\u00E8t byen kl\u00E8 devan je yo. Se Bondye menm ki f\u00E8 sa konsa pou yo.",
    "Se vre wi. Depi Bondye te fin kreye tout bagay, tout moun ki egzaminen travay li yo ka konprann ki kalite moun Bondye ye, bagay nou pa ka w\u00E8 ak je nou: ki vle di, jan li gen yon pouvwa ki p\u0027ap janm fini, jan li se Bondye tout bon. Se sak f\u00E8 moun sa yo pa gen eskiz menm.",
    "Yo te konn Bondye byen pw\u00F2p, men yo pa bay Bondye lwanj ki pou li, yo pa di l\u0027 m\u00E8si jan l\u0027 merite l\u0027 la. Lekontr\u00E8, y\u0027ap mete yon bann lide ki pa gen sans nan t\u00E8t yo, yo san konprann, f\u00E8nwa fin plen k\u00E8 yo.",
    "Y\u0027ap mache di se moun lespri yo ye. Men, se fou yo fin fou.",
    "Pase pou yo adore Bondye ki p\u0027ap janm mouri a ak tout b\u00E8l bagay li yo, yo pito s\u00E8vi p\u00F2tre moun ki gen pou mouri, p\u00F2tre zwazo, p\u00F2tre b\u00E8t kat pa t\u0027 ak b\u00E8t ki trennen sou vant.",
    "L\u00E8z\u00F2m vin sit\u00E8lman fou, Bondye kite yo tonbe nan f\u00E8 tout kalite bagay ki pa dak\u00F2 ak volonte li dapre vye lanvi ki nan k\u00E8 yo. Se yon wont pou w\u00E8 sa yo f\u00E8 ak pw\u00F2p k\u00F2 yo.",
    "Yo mete manti nan plas verite Bondye a. Yo pito adore kreyati Bondye, yo pito s\u00E8vi yo pase pou yo adore Bondye ki kreye yo a, li menm ki merite pou n\u0027 f\u00E8 lwanj li tout tan. Am\u00E8n.",
    "Se pout\u00E8t sa, Bondye kite yo f\u00E8 sa yo pito. Men, se sa k\u0027ap avili yo tou: fanm pa vle s\u00E8vi ak k\u00F2 yo jan yo dwe; yo pito f\u00E8 sa ki pa bon.",
    "Se konsa tou, gason derefize s\u00E8vi ak fanm jan sa te dwe f\u00E8t. Yo pran dife yonn pou l\u00F2t: gason f\u00E8 malpw\u00F2pte ak gason par\u00E8y yo. Yo p\u00E8di t\u00E8t yo n\u00E8t. Men tou, yo resevwa nan k\u00F2 yo penisyon yo merite a.",
    "Yo refize bay Bondye premye plas nan k\u00E8 yo. Bondye tou kite yo tonbe anba pouvwa lespri yo ki fin deraye pou yo f\u00E8 bagay yo pa t\u0027 dwe f\u00E8.",
    "Men s\u00E8l lide ki nan t\u00E8t yo: se f\u00E8 tout kalite lenjistis, tout kalite mechanste, se anvi s\u00F2 moun, se f\u00E8 rayisab. Se sa s\u00E8lman ki nan k\u00E8 yo: f\u00E8 jalouzi, touye moun, chache moun kont, f\u00E8 riz, f\u00E8 koken. Yo trip\u00F2t konsa.",
    "Yonn pale l\u00F2t mal. Yo pa vle w\u00E8 Bondye, yo ensolan, yo awogan, yo grandiz\u00E8. Yo toujou ap chache l\u00F2t jan pou f\u00E8 sa ki mal, yo fwonte ak paran yo.",
    "Yo san konsyans, yo pa kenbe paw\u00F2l yo. K\u00E8 yo di konsa, yo san pitye pou l\u00F2t moun.",
    "Yo konn jijman Bondye a byen pw\u00F2p: yo konnen moun ki f\u00E8 bagay sa yo merite lanm\u00F2. Atousa, y\u0027ap plede f\u00E8 yo toujou. Sa ki pi r\u00E8d, yo dak\u00F2 ak moun k\u0027ap f\u00E8 yo tou."
  ],
  [
    "Monch\u00E8, nenp\u00F2t sa ou ye, ou menm k\u0027ap jije l\u00F2t moun yo, ou pa gen eskiz. Ou menm k\u0027ap f\u00E8 menm bagay ak l\u00F2t yo, se pw\u00F2p t\u00E8t pa ou w\u0027ap kondannen l\u00E8 w\u0027ap jije yo.",
    "Nou konnen Bondye ap jije moun k\u0027ap f\u00E8 bagay sa yo, epi l\u0027ap jije yo yon jan k\u0027ap dak\u00F2 ak verite a.",
    "Monch\u00E8, ou menm k\u0027ap jije moun k\u0027ap f\u00E8 bagay sa yo epi k\u0027ap aji menm jan an tou, \u00E8ske ou kw\u00E8 wa chape anba jijman Bondye a?",
    "Osinon, \u00E8ske se meprize w\u0027ap meprize Bondye ki gen bon k\u00E8 anpil, ki gen pasyans anpil, ki sip\u00F2te nou anpil? Se konnen ou pa konnen se pou l\u0027 ka rele ou vin chanje lavi ou kif\u00E8 Bondye gen bon k\u00E8 konsa?",
    "Men, w\u0027ap f\u00E8 t\u00E8t di. Ou pa soti pou chanje lavi ou. Se pout\u00E8t sa, w\u0027ap pare yon pi gwo chatiman mete la tann ou pou jou Bondye va f\u00E8 w\u00E8 k\u00F2l\u00E8 li ansanm ak jijman li k\u0027ap f\u00E8t san patipri.",
    "L\u00E8 sa a, Bondye va bay chak moun sa yo merite dapre sa yo f\u00E8.",
    "Moun ki pa janm sispann f\u00E8 byen, k\u0027ap chache lwanj ak resp\u00E8, k\u0027ap chache mwayen pou yo pa janm mouri, moun sa yo va resevwa lavi ki p\u0027ap janm fini an.",
    "Men, moun k\u0027ap kenbe t\u00E8t ak Bondye, k\u0027ap refize asepte verite a pou f\u00E8 sa ki pa bon, moun sa yo, yo f\u00E8 Bondye fache. K\u00F2l\u00E8 l\u0027 va tonbe sou yo.",
    "Anpil soufrans ak anpil lapenn pou tout moun ki lage k\u00F2 yo nan f\u00E8 sa ki mal, pou jwif yo an premye, apre yo pou moun l\u00F2t nasyon yo.",
    "Men, Bondye va bay tout moun k\u0027ap f\u00E8 sa ki byen lwanj, resp\u00E8 ak k\u00E8 poze, jwif yo an premye, apre yo moun l\u00F2t nasyon yo.",
    "Paske, Bondye pa gade sou figi moun.",
    "Tout moun ki pa t\u0027 konn lalwa Moyiz la epi ki f\u00E8 sa ki mal, y\u0027ap peri san lalwa pa reskonsab. Men, tout moun ki konnen lalwa a epi ki f\u00E8 sa ki mal, y\u0027ap pase anba jijman dapre lalwa a.",
    "Moun ki mache dwat devan Bondye, se pa moun k\u0027ap tande lalwa a nan z\u00F2r\u00E8y yo s\u00E8lman, men se moun ki f\u00E8 sa lalwa a mande.",
    "Moun l\u00F2t nasyon yo ki pa gen lalwa Moyiz la, yo f\u00E8 sa lalwa a mande san yo pa konnen. Yo menm ki pa gen lalwa Moyiz la, yo tounen yon lwa pou pw\u00F2p t\u00E8t pa yo menm si yo pa t\u0027 konn lalwa a.",
    "Konsa, yo moutre ki jan sa lalwa Moyiz mande a ekri nan k\u00E8 yo. Konsyans yo moutre sa tou paske yon l\u00E8 konsyans yo repwoche yo sa yo f\u00E8, yon l\u00F2t l\u00E8 konsyans yo dak\u00F2 ak sa yo f\u00E8.",
    "Dapre bon nouv\u00E8l m\u0027ap anonse a, se sa menm ki gen pou rive l\u00E8 Bondye va voye Jezikri pou jije tou sa l\u00E8z\u00F2m t\u0027ap f\u00E8 an kach\u00E8t.",
    "Ou menm yo rele jwif la, ou apiye k\u00F2 ou sou lalwa a. W\u0027ap vante t\u00E8t ou d\u00E8ske ou konn Bondye.",
    "Ou konnen sa Bondye vle ou f\u00E8; lalwa a moutre ou ki jan pou ou chwazi sa ki byen.",
    "Ou mete nan t\u00E8t ou ou ka moutre moun ki pa w\u00E8 yo chemen pou yo pran. Ou konprann se yon limy\u00E8 ou ye pou moun ki nan f\u00E8nwa,",
    "yon pwofes\u00E8 lek\u00F2l pou timoun; ou kw\u00E8 ou ka moutre moun ki pa konnen anyen yo anpil bagay. Ou mete tou sa nan t\u00E8t ou paske ou s\u00E8ten ou jwenn tout konesans ak tout verite nan lalwa a.",
    "Enben, ou menm k\u0027ap bay l\u00F2t yo leson, poukisa ou pa bay t\u00E8t ou leson tou?",
    "W\u0027ap mande moun pou yo pa v\u00F2l\u00F2, epi w\u0027ap v\u00F2l\u00F2: w\u0027ap d\u00E8fann moun f\u00E8 adilt\u00E8 epi ou menm, w\u0027ap f\u00E8 adilt\u00E8! Ou di ou rayi zid\u00F2l, epi w\u0027ap piye tanp zid\u00F2l yo!",
    "Wi, ou menm k\u0027ap vante t\u00E8t ou deske ou gen lalwa Bondye a ou se yon wont pou Bondye, pou jan w\u0027ap dezobeyi lalwa a!",
    "Se sa menm ki te ekri: Se nou menm jwif yo ki lak\u00F2z moun l\u00F2t nasyon yo ap plede pale Bondye mal konsa.",
    "Si ou f\u00E8 sa lalwa a mande ou f\u00E8, sikonsizyon an gen val\u00E8 pou ou. Men, si w\u0027ap dezobeyi lalwa a, se tankou si ou pa t\u0027 janm sikonsi.",
    "L\u00E8 yon moun l\u00F2t nasyon ki pa sikonsi f\u00E8 sa lalwa a mande, \u00E8ske Bondye p\u0027ap gade li tankou yon moun ki sikonsi?",
    "Moun l\u00F2t nasyon yo ki pa sikonsi men k\u0027ap obeyi lalwa a, yo gen pou yo jije ou, ou menm jwif k\u0027ap dezobeyi lalwa a atout ou gen liv lalwa a nan men ou, atout ou sikonsi a.",
    "Se pa moun ki gen aparans jwif ki jwif tout bon. Se pa sikonsizyon ki kite mak nan k\u00F2 moun ki sikonsizyon tout bon an.",
    "Jwif ki jwif tout bon, se moun ki jwif nan k\u00E8 yo. Sikonsizyon tout bon an, se sikonsizyon ki make k\u00E8 moun. Sa se travay Lespri Bondye a, se pa travay lalwa ki ekri nan liv. Lwanj yon jwif konsa pa soti nan men moun, men nan men Bondye."
  ],
  [
    "Nan kondisyon sa a, l\u00E8 yon moun jwif, ki avantaj ki gen nan sa? Kisa sikonsizyon an f\u00E8 pou li?",
    "Tout jan, li gen anpil avantaj. Pou k\u00F2manse, se jwif yo Bondye te mete reskonsab paw\u00F2l li yo.",
    "Bon, tande non. Si gen ladan yo ki pa kenbe paw\u00F2l yo, \u00E8ske pout\u00E8t sa Bondye p\u0027ap kenbe paw\u00F2l li tou?",
    "O non, lekontr\u00E8. Menm si tout moun ap bay manti, Bondye gen pou f\u00E8 sa ki pou f\u00E8t la rive vre. Se sa menm ki ekri nan Liv la: Se pou yo rekon\u00E8t se ou menm ki gen rezon l\u00E8 w\u0027ap pale. Se ou menm ki pou gen pwose a l\u00E8 y\u0027ap jije ou.",
    "Men, si l\u00E8 nou f\u00E8 sa ki mal, sa f\u00E8 moun w\u00E8 pi kl\u00E8 se Bondye ki gen rezon, kisa n\u0027a di l\u00E8 sa a? Eske pout\u00E8t sa l\u00E8 Bondye peni nou li gen t\u00F2? (Eskize m\u0027 wi, m\u0027ap pale tankou moun.)",
    "Men non! Si l\u00E8 sa a Bondye pa gen rezon, ki jan Bondye va f\u00E8 pou jije moun?",
    "Bon, si l\u00E8 m\u0027 bay manti, sa f\u00E8 verite Bondye a par\u00E8t pi kl\u00E8, si sa s\u00E8vi yon lwanj pou Bondye, poukisa pou l\u0027 ta jije m\u0027 tankou yon moun ki f\u00E8 sa ki mal?",
    "Poukisa nou pa di pito: Ann f\u00E8 sa ki mal pou Bondye ka f\u00E8 plis byen toujou! Gen k\u00E8k malpalan ki pretann se sa mwen di. Enben, Bondye ap kondannen moun sa yo, epi la gen rezon.",
    "Men, sa sa ye menm? Nou menm jwif, \u00E8ske nou pi bon pase moun l\u00F2t nasyon yo? Non, se pa vre menm. Mwen deja moutre nou sa: tout moun, ou te m\u00E8t jwif, ou te m\u00E8t pa jwif, tout moun anba pouvwa peche a.",
    "Jan sa ekri nan Liv la: Nanpwen moun ki gen rezon devan Bondye. Non, pa menm yon grenn.",
    "Yo yonn pa gen konprann. Yo yonn p\u0027ap chache Bondye.",
    "Yo tout lage k\u00F2 yo nan bwa, yo tout p\u00E8di chemen yo. Nanpwen yonn ladan yo k\u0027ap f\u00E8 sa ki byen. Non, pa menm yon s\u00E8l.",
    "Bouch yo ou ta di yon kavo ki louvri. Se twonpe y\u0027ap twonpe moun ase ak lang yo. Paw\u00F2l nan bouch yo se pwazon, ou ta di venen s\u00E8pan aspik.",
    "Bouch yo plen madichon ak jouman.",
    "Ti krik ti krak, se f\u00E8 san koule.",
    "Kote yo pase se dega, se mal\u00E8 yo kite d\u00E8y\u00E8.",
    "Yo pa konn ki jan pou yo viv byen ak moun.",
    "Yo mete nan t\u00E8t yo pa gen rezon pou gen krentif Bondye.",
    "Nou konnen egzijans lalwa se pou moun ki anba lalwa. Konsa, pa gen eskiz ki pou soti nan bouch pesonn: tout moun ant\u00F2 devan Bondye.",
    "Se pa paske yon moun f\u00E8 sa lalwa a mande kif\u00E8 li inonsan devan Bondye. Poukisa? Paske lalwa annik f\u00E8 nou konnen sa nou f\u00E8 a pa bon.",
    "Men koulye a, Bondye f\u00E8 nou w\u00E8 ki jan li f\u00E8 moun gras. Lalwa pa gen anyen pou w\u00E8 nan sa. Se sa liv lalwa a ansanm ak liv pwof\u00E8t yo di nou tou.",
    "Se l\u00E8 moun mete konfyans yo nan Jezikri Bondye f\u00E8 yo gras. Li f\u00E8 l\u0027 pou tout moun ki kw\u00E8 nan Kris la, paske yo tout se menm.",
    "Tout moun f\u00E8 peche; yo tout vire do bay Bondye ki gen pouvwa a.",
    "Men Bondye ki renmen yo, li f\u00E8 yo gras. Li f\u00E8 sa pou yo gratis, gremesi Jezikri ki vin delivre yo.",
    "Se li menm, Jezikri, Bondye te ofri tankou b\u00E8t pou touye. Li bay san li pou tout moun ki mete konfyans yo nan li ka resevwa padon pou peche yo. Bondye te vle moutre nou ki jan li f\u00E8 moun gras. Nan tan lontan, Bondye te pran pasyans, li te f\u00E8men je l\u0027 sou peche moun te f\u00E8.",
    "Men koulye a, li moutre nou ki jan l\u0027ap f\u00E8 moun gras, paske li f\u00E8 nou w\u00E8 se li menm ki gen rezon, an menm tan l\u0027ap f\u00E8 tout moun ki kw\u00E8 nan Jezi yo gras.",
    "Bon. Nan kondisyon sa a, ki rezon moun genyen pou y\u0027ap f\u00E8 grandiz\u00E8 ank\u00F2? Pa genyen menm. Poukisa? Eske se paske yo f\u00E8 sa lalwa mande? Non. Men, paske yo f\u00E8 Bondye konfyans.",
    "Nou kenbe sa nou di a: se paske yon moun gen konfyans nan Bondye kif\u00E8 Bondye f\u00E8 l\u0027 gras, se pa paske li f\u00E8 sa lalwa mande.",
    "Eske Bondye se Bondye jwif yo s\u00E8lman? Eske li pa Bondye moun l\u00F2t nasyon yo tou? Men wi, li se Bondye moun l\u00F2t nasyon yo tou.",
    "Paske se yon s\u00E8l Bondye a ki genyen. L\u0027ap f\u00E8 moun ki sikonsi yo gras paske yo gen konfyans nan li. Konsa tou, l\u0027ap f\u00E8 moun ki pa sikonsi yo gras paske yo menm tou yo gen konfyans nan li.",
    "Bon. Jan nou pale a, \u00E8ske konfyans nan Bondye f\u00E8 lalwa a p\u00E8di val\u00E8 li? Men non, okontr\u00E8, nou kanpe lalwa a pi r\u00E8d."
  ],
  [
    "Kisa n\u0027a di kons\u00E8nan Abraram, granpapa nou? Kisa l\u0027 te jwenn?",
    "Si se sa Abraram te f\u00E8 a ki te f\u00E8 Bondye f\u00E8 l\u0027 gras, li ta m\u00E8t f\u00E8 grandiz\u00E8. Men, li pa ka f\u00E8 sa devan Bondye.",
    "Men sa ki ekri nan Liv la: Abraram te mete konfyans li nan Bondye, se pout\u00E8t sa Bondye f\u00E8 l\u0027 gras.",
    "Moun ki f\u00E8 yon travay resevwa lajan pou sa l\u0027 f\u00E8 a. Lajan yo ba li a, se pa yon fav\u00E8, ni se pa kado yo f\u00E8 li. Se yon bagay yo dwe li.",
    "Okontr\u00E8, moun ki pa f\u00E8 okenn travay pou yo dwe li kich\u00F2y, men ki mete konfyans li nan Bondye s\u00E8lman, Bondye k\u0027ap f\u00E8 tout moun ki meprize l\u0027 yo gras, ap f\u00E8 moun sa yo gras tou paske yo mete konfyans yo nan li.",
    "Se sa David te vle di, l\u00E8 l\u0027 deklare: yon moun Bondye f\u00E8 gras san Bondye pa gade sou sa l\u0027 f\u00E8, se moun konsa ki beni:",
    "Ala bon sa bon pou moun l\u00E8 Bondye padonnen peche yo, l\u00E8 Bondye pa gade sou f\u00F2t yo f\u00E8!",
    "Ala bon sa bon pou yon moun l\u00E8 Bondye pa mande l\u0027 kont pou sa li f\u00E8 ki mal!",
    "Eske benediksyon sa a se pou moun ki sikonsi yo ase? Eske se pa pou moun ki pa sikonsi yo tou? Nou f\u00E8k sot di se paske Abraram te mete konfyans li nan Bondye kif\u00E8 Bondye te f\u00E8 l\u0027 gras.",
    "Kil\u00E8 sa te rive? Eske se te anvan Abraram te sikonsi an, osinon nan apre? Non. Se pa t\u0027 nan apre. Se te anvan li te sikonsi.",
    "Se lontan apre sa Abraram te resevwa sikonsizyon an tankou yon letanp. Se te mak ki te pou moutre Bondye te f\u00E8 l\u0027 gras, paske li te kw\u00E8 anvan menm li te sikonsi. Se pout\u00E8t sa Abraram se papa tout moun ki mete konfyans yo nan Bondye, menm si yo pa sikonsi. Moun sa yo, Bondye ap f\u00E8 yo gras.",
    "Abraram se papa moun ki sikonsi yo tou. Pa paske yo sikonsi ase, men paske yo menm tou yo swiv egzanp konfyans Abraram, papa nou, te gen nan Bondye anvan menm li te sikonsi.",
    "Bondye te pwom\u00E8t Abraram ak pitit pitit li yo pou l\u0027 te ba yo tout lat\u00E8 pou eritaj. Bondye pa t\u0027 f\u00E8 pwom\u00E8s sa a paske Abraram te f\u00E8 sa lalwa mande, men paske Abraram te gen konfyans nan li. Se sak f\u00E8 Bondye te f\u00E8 l\u0027 gras.",
    "Si sa Bondye te pwom\u00E8t la se te pou moun ki f\u00E8 sa lalwa a mande, moun pa ta bezwen gen konfyans nan Bondye ank\u00F2; pwom\u00E8s li a p\u00E8di tout val\u00E8 li.",
    "Poukisa? Paske lalwa rale k\u00F2l\u00E8 Bondye sou moun. Men, kote ki pa gen lalwa, moun pa ka dezobeyi lalwa.",
    "Konsa, Bondye f\u00E8 pwom\u00E8s la pou moun ki gen konfyans nan li. Se sak f\u00E8, pwom\u00E8s la se yon fav\u00E8 Bondye pou tout pitit pitit Abraram yo, pa s\u00E8lman pou moun ki f\u00E8 sa lalwa Moyiz la mande, men pou tout moun ki gen konfyans nan Bondye menm jan Abraram te gen konfyans nan li a. Abraram se papa nou tout,",
    "jan sa ekri nan Liv la: Mwen f\u00E8 ou tounen zans\u00E8t moun anpil nasyon. Wi, Abraram se papa nou tout devan Bondye, li te mete konfyans li nan Bondye ki f\u00E8 moun mouri yo leve vivan ank\u00F2, nan Bondye ki kreye tout bagay ki pa t\u0027 la.",
    "Abraram te gen konfyans nan Bondye, li t\u0027ap tann pwom\u00E8s la, malgre l\u00E8 sa a li pa t\u0027 gen okenn rezon pou l\u0027 te tann ank\u00F2. Se sak f\u00E8 li tounen zans\u00E8t moun anpil nasyon dapre sa Bondye te di l\u0027: Pitit pitit ou yo va anpil.",
    "L\u00E8 sa a, Abraram te pr\u00E8t pou gen santan sou t\u00E8t li. Men, konfyans li pa t\u0027 febli l\u00E8 l\u0027 te gade k\u00F2 l\u0027 ki te fin ale, epi pou l\u0027 te w\u00E8 Sara, madanm li, ki pa t\u0027 ka f\u00E8 pitit ank\u00F2.",
    "Non, li pa t\u0027 p\u00E8di konfyans nan Bondye, li pa t\u0027 janm mete nan t\u00E8t li pwom\u00E8s Bondye a te ka pa rive. Okontr\u00E8, li te vin gen plis konfyans toujou; epi li t\u0027ap chante lwanj Bondye.",
    "Li te gen f\u00E8m konviksyon Bondye te gen pouvwa pou l\u0027 te f\u00E8 sa l\u0027 te pwom\u00E8t la.",
    "Se konsa, pout\u00E8t konfyans Abraram te gen nan Bondye a, Bondye f\u00E8 l\u0027 gras.",
    "Men, se pa pou Abraram s\u00E8lman yo te ekri paw\u00F2l sa yo: Li f\u00E8 li gras.",
    "Paw\u00F2l sa yo te ekri pou nou tou. L\u0027ap f\u00E8 nou gras tou, nou menm ki mete konfyans nou nan moun li f\u00E8 soti vivan pami m\u00F2 yo, Jezikri, Sey\u00E8 nou an.",
    "Se Jezi sa a ki te mouri pou peche nou yo epi ki leve soti vivan ank\u00F2 pou f\u00E8 Bondye f\u00E8 nou gras."
  ],
  [
    "Koulye a, paske nou gen konfyans nan Bondye, Bondye f\u00E8 nou gras, n\u0027ap viv san k\u00E8 sote ak Bondye, gremesi Jezikri, Sey\u00E8 nou an.",
    "Paske nou gen konfyans nan li, Jezi f\u00E8 nou antre nan fav\u00E8 Bondye. Epi n\u0027ap kenbe f\u00E8m kote nou kanpe a. Nou pa manke kontan paske nou gen espwa resevwa pa nou nan pouvwa Bondye a ansanm av\u00E8k li.",
    "Nou pa manke kontan menm l\u00E8 n\u0027ap soufri.",
    "Poukisa? Paske nou konnen l\u00E8 n\u0027ap soufri sa f\u00E8 nou gen pasyans. L\u00E8 nou gen pasyans konsa, sa ban nou kouraj pou nou soufri. Plis nou gen kouraj, se plis nou gen espwa.",
    "Espwa sa a p\u0027ap janm twonpe nou, paske Bondye te f\u00E8 nou w\u00E8 jan l\u0027 renmen nou l\u00E8 li ban nou Sentespri li.",
    "Se konsa, l\u00E8 nou pa t\u0027 kapab f\u00E8 anyen pou t\u00E8t pa nou, Kris la mouri pou tout moun ki meprize Bondye, nan tan Bondye te fikse pou sa te rive a.",
    "Se pa fasil pou ou jwenn yon moun asepte mouri pou yon nonm ki gen rezon. Ou ta ka jwenn yonn konsa ki ta gen kouraj mouri pou yon nonm debyen.",
    "Sou pwen sa a, Bondye moutre nou jan li renmen nou anpil; paske nou t\u0027ap f\u00E8 peche toujou l\u00E8 Kris la mouri pou nou.",
    "Se paske li bay san li pou nou kif\u00E8 koulye a Bondye f\u00E8 nou gras. Nou pa bezwen mande si Kris la p\u0027ap delivre nou tou anba k\u00F2l\u00E8 Bondye.",
    "Nou te l\u00E8nmi ak Bondye l\u00E8 Pitit Bondye a mouri pou l\u0027 te f\u00E8 nou byen ak Bondye ank\u00F2. Koulye a nou se zanmi Bondye, nou pa bezwen mande si lavi Pitit Bondye a p\u0027ap delivre nou.",
    "Epi se pa sa s\u00E8lman. Nou jwenn tout plezi nou nan Bondye, gremesi Jezikri, Sey\u00E8 nou an, ki f\u00E8 nou byen ak Bondye ank\u00F2 depi koulye a.",
    "Se pout\u00E8t yon s\u00E8l moun peche antre sou lat\u00E8. Peche a louvri p\u00F2t pou lanm\u00F2. Se konsa lanm\u00F2 vin pou tout moun, paske tout moun f\u00E8 peche.",
    "Peche te deja sou lat\u00E8 lontan anvan Lalwa Moyiz la. Men, paske pa t\u0027 gen lalwa, Bondye te f\u00E8men je l\u0027 sou peche.",
    "Men, soti nan tan Adan rive nan tan Moyiz, lanm\u00F2 te donminen sou tout moun, malgre yo pa t\u0027 f\u00E8 peche tankou Adan ki te dezobeyi Bondye. Adan, se te p\u00F2tre moun ki te gen pou vini an.",
    "Men, peche Adan an pa menm bagay ak kado Bondye bay pou gremesi a. Se f\u00F2t yon s\u00E8l moun ki lak\u00F2z yon bann l\u00F2t moun mouri. Men, fav\u00E8 Bondye a gen plis pouvwa toujou. Gremesi yon s\u00E8l moun, Jezikri, Bondye bay anpil moun yon kado ki pi gwo toujou.",
    "Gen yon l\u00F2t diferans ank\u00F2 ant kado Bondye a ak konsekans peche Adan an. Apre yon s\u00E8l moun te fin peche, l\u00E8 yo jije moun, yo tout tonbe anba kondannasyon. Men, apre tout kantite peche moun f\u00E8, Bondye f\u00E8 yo yon fav\u00E8, li f\u00E8 yo gras.",
    "Se vre wi. Pout\u00E8t peche yon s\u00E8l moun, lanm\u00F2 te donminen ak\u00F2z li menm s\u00E8lman. Men, gremesi yon s\u00E8l moun tou, Jezikri, nou jwenn plis toujou: tout moun ki resevwa fav\u00E8 Bondye a an kantite, tout moun ki resevwa kado Bondye a l\u00E8 li f\u00E8 yo gras, yo gen pou yo viv, pou yo donminen ak\u00F2z Kris la.",
    "Se sak f\u00E8 menm jan f\u00F2t yon s\u00E8l moun lak\u00F2z tout moun kondannen, konsa tou gremesi yon s\u00E8l moun ki mache dwat devan Bondye, tout moun delivre anba jijman kondannasyon, yo jwenn lavi.",
    "Si dezobeyisans yon s\u00E8l moun lak\u00F2z yon foul moun f\u00E8 peche, konsa tou obeyisans yon s\u00E8l moun lak\u00F2z Bondye va f\u00E8 anpil moun gras.",
    "Lalwa antre nan koze a pou f\u00E8 moun peche plis toujou. Men, kote moun f\u00E8 plis peche a, se la fav\u00E8 Bondye a vide pi r\u00E8d sou yo.",
    "Se sak f\u00E8, menm jan peche a te bay lanm\u00F2 l\u00E8 l\u0027 te donminen sou nou, konsa tou l\u00E8 se fav\u00E8 Bondye a ki donminen sou nou, li f\u00E8 moun gras, li ba yo lavi ki pa janm fini an, gremesi Jezikri, Sey\u00E8 nou an."
  ],
  [
    "Nan kondisyon sa a, kisa n\u0027a di? Eske nou m\u00E8t kontinye ap viv toujou nan peche pou fav\u00E8 Bondye a ka vin pi plis toujou?",
    "Non. Sa pa ka f\u00E8t. Poukisa? Paske annegad peche nou mouri. Ki jan pou n\u0027 ta ka kontinye ap viv toujou nan peche?",
    "Eske nou pa konn sa: nou tout ki resevwa bat\u00E8m pou n\u0027 te f\u00E8 yonn ak Jezikri, av\u00E8k bat\u00E8m sa a nou te f\u00E8 yonn av\u00E8 l\u0027 nan lanm\u00F2 li.",
    "Se sak f\u00E8, av\u00E8k bat\u00E8m nou an nou te antere ansanm av\u00E8 l\u0027, nou te mouri ansanm av\u00E8 l\u0027 tou. Men, menm jan Papa a te f\u00E8 l\u0027 leve soti nan lanm\u00F2 av\u00E8k gwo f\u00F2s pouvwa li, konsa tou nou menm nou ka mennen yon l\u00F2t lavi.",
    "Menm jan nou f\u00E8 yonn ak li paske nou te mouri yon jan tankou li menm li te mouri a, konsa tou n\u0027a f\u00E8 yonn av\u00E8 li, paske n\u0027a leve soti vivan nan lanm\u00F2 tankou l\u0027 tou.",
    "Nou konn sa byen: vye moun nou te ye anvan an, sa mouri av\u00E8k Kris la sou kwa a. Konsa, sa nou gen nan k\u00F2 nou ki te konn f\u00E8 nou f\u00E8 peche a fini. Nou pa esklav peche ank\u00F2.",
    "L\u00E8 yon moun mouri, li delivre anba pouvwa peche a.",
    "Si nou mouri ansanm ak Kris la, nou kw\u00E8 nava viv tou ansanm av\u00E8 li.",
    "Nou konnen Kris la te leve soti vivan nan lanm\u00F2, li pa gen pou l\u0027 mouri ank\u00F2; lanm\u00F2 pa gen okenn pouvwa sou li.",
    "L\u00E8 l\u0027 te mouri, se pou peche li te mouri. Li mouri yon s\u00E8l fwa, li p\u0027ap janm mouri ank\u00F2. Koulye a l\u0027ap viv, se pou Bondye l\u0027ap viv.",
    "Konsa tou, nou menm, konsidere t\u00E8t nou tankou moun ki deja mouri annegad peche epi k\u0027ap viv pou Bondye ansanm av\u00E8k Jezikri.",
    "Pa kite peche donminen sou k\u00F2 nou ki gen pou mouri a, pou l\u0027 f\u00E8 nou f\u00E8 tou sa k\u00F2 a anvi f\u00E8.",
    "Pa lage okenn pati nan k\u00F2 nou nan peche, pou peche a pa s\u00E8vi av\u00E8 l\u0027 pou f\u00E8 sa ki mal. Okontr\u00E8, tankou moun ki delivre anba lanm\u00F2 epi k\u0027ap viv, ann lage k\u00F2 nou nan men Bondye. Wi, mete tout pati nan k\u00F2 nou nan men Bondye pou l\u0027 ka s\u00E8vi ak yo pou f\u00E8 sa ki byen.",
    "Peche pa dwe donminen sou nou, paske nou pa anba pouvwa lalwa Moyiz la ank\u00F2, se anba fav\u00E8 Bondye a nou ye.",
    "Kisa sa vle di menm? Paske nou pa anba lalwa Moyiz la ank\u00F2 men anba fav\u00E8 Bondye a, \u00E8ske nou ta m\u00E8t f\u00E8 peche pou sa? Men non.",
    "Nou konn sa byen: Si nou lage t\u00E8t nou nan men yon moun pou nou s\u00E8vi l\u0027 esklav pou n\u0027 obeyi l\u0027, nou tounen esklav moun n\u0027ap obeyi a. Si nou lage k\u00F2 nou nan peche, nou tounen esklav peche k\u0027ap f\u00E8 nou jwenn ak lanm\u00F2. Men, si nou lage k\u00F2 nou nan obeyi Bondye, n\u0027a esklav obeyisans k\u0027ap f\u00E8 nou mache dwat devan Bondye.",
    "Men, ann di m\u00E8si Bondye! Paske yon l\u00E8 nou menm nou te esklav peche; men koulye a, egzanp nou jwenn nan sa yo te moutre nou an, n\u0027ap swiv li ak tout k\u00E8 nou.",
    "Nou delivre anba peche. Koulye a se esklav sa ki byen nou ye.",
    "M\u0027ap pale ak nou tankou l\u00E8z\u00F2m ta pale paske nou f\u00E8b nan k\u00F2 nou. Te gen yon l\u00E8 nou te lage tout k\u00F2 nou nan f\u00E8 move bagay ak mechanste, tankou moun ki esklav yo pou n\u0027 te f\u00E8 sa ki mal. Konsa tou koulye a, ann lage tout k\u00F2 nou nan f\u00E8 sa ki byen, tankou moun ki esklav Bondye pou n\u0027 ka viv apa pou li.",
    "L\u00E8 n\u0027 te esklav peche a, nou pa t\u0027 gen okenn obligasyon pou n\u0027 te f\u00E8 sa ki byen.",
    "L\u00E8 sa a, kisa n\u0027 te f\u00E8? Nou t\u0027ap f\u00E8 bagay ki f\u00E8 nou wont j\u00F2di a. Bagay sa yo f\u00E8 nou jwenn ak lanm\u00F2.",
    "Men, koulye a nou delivre anba peche a, nou se esklav Bondye, se sak f\u00E8 n\u0027ap viv apa pou Bondye; epi bout pou bout n\u0027a resevwa lavi ki p\u0027ap janm fini an.",
    "Peche peye nou kach: li ban nou lanm\u00F2; men kad\u00F2 Bondye ban nou gratis la, se lavi ansanm ak Jezikri, Sey\u00E8 nou an, yon lavi ki p\u0027ap janm fini."
  ],
  [
    "Fr\u00E8 m\u0027 yo, mwen s\u00E8ten nou konnen sa m\u0027 pral di nou la a deja, paske nou konn lalwa a: Se toutotan yon moun ap viv lalwa gen pouvwa sou li.",
    "M\u0027ap pran yon egzanp: yon madan marye gen angajman av\u00E8k mari l\u0027 devan lalwa toutotan mari a vivan. Men, si mari a mouri, madanm lan lib devan lalwa annegad mari a.",
    "Si pandan mari a vivan toujou, madanm lan vin fanm yon l\u00F2t gason, y\u0027ap rele madanm lan adilt\u00E8. Men, si mari a mouri, li lib devan lalwa. L\u00E8 sa a, si l\u0027 vin fanm yon l\u00F2t gason, li pa yon adilt\u00E8.",
    "Se menm jan an tou pou nou menm, fr\u00E8 m\u0027 yo. Nou mouri ansanm ak k\u00F2 Kris la annegad lalwa. Konsa, nou lib pase nan men yon l\u00F2t m\u00E8t. Koulye a, se nan men moun ki te leve soti vivan nan lanm\u00F2 a nou ye pou nou ka viv yon jan ki itil pou Bondye.",
    "L\u00E8 n\u0027 t\u0027ap viv anba pouvwa lach\u00E8, tout vye dezi lalwa te f\u00E8 leve nan k\u00E8 nou yo t\u0027ap travay nan tout k\u00F2 nou, yo te f\u00E8 nou f\u00E8 bagay ki t\u0027ap mennen nou nan lanm\u00F2.",
    "Koulye a, nou pa gen angajman ak lalwa ank\u00F2. Nou mouri annegad lalwa ki te kenbe nou prizonye a. Se sak f\u00E8 nou ka s\u00E8vi Bondye yon l\u00F2t jan, anba otorite Sentespri a. Nou p\u0027ap s\u00E8vi l\u0027 ank\u00F2 jan n\u0027 te konn s\u00E8vi l\u0027 nan tan lontan an, anba otorite lalwa ki ekri nan Liv la.",
    "Nan kondisyon sa a, kisa n\u0027a di? Eske lalwa se peche? Non, wete sa nan t\u00E8t ou. Men, se lalwa a ki f\u00E8 m\u0027 konnen sa peche ye. Se konsa mwen pa ta janm konnen kisa ki rele gen lanvi, si lalwa pa t\u0027 di m\u0027: Piga ou janm pote lanvi sou sak pa pou nou.",
    "Peche a pwofite okazyon k\u00F2mandman an pou l\u0027 f\u00E8 m\u0027 gen tout kalite lanvi nan k\u00E8 mwen. San lalwa a, peche mouri.",
    "Pou mwen menm, nan tan lontan, l\u00E8 m\u0027 te san lalwa, mwen te vivan. Men, l\u00E8 k\u00F2mandman an vin rive, peche a vin vivan ank\u00F2.",
    "Epi mwen menm, mwen mouri. Se konsa k\u00F2mandman ki te pou ban m\u0027 lavi a, se li menm ki ban m\u0027 lanm\u00F2.",
    "Peche a pwofite okazyon an, li twonpe m\u0027 ak k\u00F2mandman an. Se konsa, li f\u00E8 mwen mouri ak tout k\u00F2mandman an.",
    "Men, lalwa a se yon bagay ki soti nan Bondye. K\u00F2mandman an tou, se Bondye ki bay li, se konsa li dwat epi li bon.",
    "Eske nou ka di sa ki bon an tounen yon k\u00F2z lanm\u00F2 pou nou? Non, monch\u00E8! Men, se peche ki lak\u00F2z sa. Peche f\u00E8 nou w\u00E8 sa li menm li ye vre: li s\u00E8vi ak sa ki bon an pou l\u0027 f\u00E8 mwen mouri. Se konsa, av\u00E8k k\u00F2mandman an, peche a kanpe pi r\u00E8d toujou.",
    "Nou konnen lalwa li menm, se yon bagay ki soti nan Lespri Bondye. Men, mwen menm, mwen se yon k\u00F2 ki tou f\u00E8b, peche fin anpare m\u0027, li f\u00E8 m\u0027 tounen esklav li.",
    "L\u00E8 m\u0027 f\u00E8 yon bagay, mwen pa konprann sa m\u0027 f\u00E8 a. Paske, sa m\u0027 ta vle f\u00E8 a, se pa sa m\u0027 f\u00E8. Epi sa m\u0027 pa vle f\u00E8 a, se li mwen f\u00E8.",
    "Si sa m\u0027 pa t\u0027 vle f\u00E8 a se li mwen f\u00E8, sa vle di mwen dak\u00F2 lalwa a bon.",
    "Nan kondisyon sa a, se pa mwen ki f\u00E8 sa ki f\u00E8t la, men se peche ki nan mwen an ki f\u00E8 li.",
    "Sa se bagay mwen konnen: Nanpwen anyen ki bon nan mwen, nan tout k\u00F2 mwen. Mwen di sa, paske menm l\u00E8 mwen vle f\u00E8 sa ki byen, mwen pa santi m\u0027 kapab f\u00E8 li.",
    "Mwen pa f\u00E8 byen mwen vle f\u00E8 a, men mwen f\u00E8 mal mwen pa vle f\u00E8 a.",
    "Epi, si m\u0027 f\u00E8 mal mwen pa vle f\u00E8 a, se pa mwen ki f\u00E8 l\u0027, men se peche ki nan mwen an ki f\u00E8 li.",
    "Pou mwen menm, mwen jwenn lwa sa a nan mwen: l\u00E8 m\u0027 vle f\u00E8 sa ki byen, se sa ki mal ase mwen santi m\u0027 ka f\u00E8.",
    "Nan fon k\u00E8 m\u0027, mwen jwenn tout plezi m\u0027 nan lalwa Bondye a.",
    "Men, nan tout k\u00F2 m\u0027, mwen santi yon l\u00F2t lwa k\u0027ap goumen ak lalwa mwen renmen an. Lwa sa a kenbe m\u0027 prizonye anba otorite peche a ki nan tout k\u00F2 mwen.",
    "Ala malere mwen malere, mezanmi! Kil\u00E8s ki va delivre m\u0027 anba k\u00F2 sa a k\u0027ap trennen m\u0027 nan lanm\u00F2?",
    "Gremesi Jezikri, Sey\u00E8 nou an, mwen ka di: M\u00E8si Bondye! Konsa, men ki jan mwen ye: dapre konesans pa mwen, mwen se esklav lalwa Bondye a. Men, dapre sa m\u0027 santi nan tout k\u00F2 mwen, mwen se esklav lalwa peche a."
  ],
  [
    "Koulye a, nanpwen okenn kondannasyon pou moun ki f\u00E8 yon s\u00E8l k\u00F2 ak Jezikri.",
    "Lalwa Sentespri a ap f\u00E8 nou viv ansanm ak Jezikri, li delivre nou anba lalwa peche a ansanm ak anba lanm\u00F2.",
    "Bagay lalwa Moyiz la pa t\u0027 kapab f\u00E8, paske k\u00F2 l\u00E8z\u00F2m te rann li san f\u00F2s, se Bondye menm ki f\u00E8 l\u0027: Bondye kondannen peche ki nan k\u00F2 l\u00E8z\u00F2m lan, l\u00E8 l\u0027 voye pw\u00F2p Pitit pa l\u0027 nan yon k\u00F2 ki menm k\u00F2 ak k\u00F2 peche a, pou l\u0027 te ka fini n\u00E8t ak peche a.",
    "Bondye te f\u00E8 sa pou nou pa t\u0027 viv dapre sa moun jwenn nan k\u00F2 yo, men dapre Lespri Bondye a, pou n\u0027 te ka satisf\u00E8 tout egzijans lalwa a.",
    "Moun k\u0027ap viv dapre sa l\u00E8z\u00F2m jwenn nan k\u00F2 yo, se yon s\u00E8l bagay ki nan t\u00E8t yo: se egzijans k\u00F2 a. Men, moun k\u0027ap viv dapre Lespri Bondye a, se yon s\u00E8l bagay ki man t\u00E8t yo: se egzijans Lespri a.",
    "L\u00E8 ou kite egzijans k\u00F2 a pran t\u00E8t ou, se mouri w\u0027ap mouri. Men, l\u00E8 ou kite egzijans Lespri a pran t\u00E8t ou, se viv w\u0027ap viv ak k\u00E8 poze.",
    "Poukisa? Paske, l\u00E8 egzijans k\u00F2 a fin pran t\u00E8t yon moun, li pa vle w\u00E8 Bondye ank\u00F2, li p\u0027ap soum\u00E8t devan lalwa Bondye a, li p\u0027ap ka soum\u00E8t menm.",
    "Moun ki soum\u00E8t devan egzijans k\u00F2 yo pa kapab f\u00E8 Bondye plezi.",
    "Pou nou menm, nou p\u0027ap viv dapre egzijans k\u00F2 nou ank\u00F2, men dapre egzijans Lespri Bondye a, paske Lespri Bondye a nan nou. Si yon moun pa gen Lespri Kris la nan li, li pa pou Kris la.",
    "Men, si Kris la ap viv nan ou, k\u00F2 ou te m\u00E8t mouri ak\u00F2z peche a, Lespri Bondye a ap ba ou lavi, paske ou jwenn gras devan Bondye.",
    "Si Lespri Bondye ki te f\u00E8 Jezikri leve soti vivan nan lanm\u00F2 a rete nan nou, li menm ki te f\u00E8 Jezikri leve soti vivan nan lanm\u00F2 a, li va bay k\u00F2 nou yo ki la pou mouri a lavi tou, pa pouvwa Lespri li a ki rete nan nou.",
    "Se konsa, fr\u00E8 m\u0027 yo, nou gen yon d\u00E8t. Men, se pa k\u00F2 a nou dwe. Se pout\u00E8t sa, nou pa dwe viv dapre egzijans k\u00F2 a.",
    "Si n\u0027ap viv dapre egzijans k\u00F2 a, n\u0027a mouri. Men, si okontr\u00E8, pa pouvwa Lespri Bondye n\u0027ap swiv la, nou f\u00E8 egzijans k\u00F2 a mouri, n\u0027a viv.",
    "Paske, tout moun Lespri Bondye a ap dirije, se pitit Bondye yo ye.",
    "Lespri Bondye ban nou an, se pa yon lespri k\u0027ap f\u00E8 nou esklav pou n\u0027ap tranble devan Bondye toujou. Okontr\u00E8, Lespri Bondye a f\u00E8 nou tounen pitit Bondye. Se li menm ki penm\u00E8t nou rele Bondye Papa.",
    "Lespri Bondye a bay lespri pa nou an lasirans se pitit Bondye nou ye.",
    "Si se pitit Bondye nou ye, nou gen p\u00F2syon pa nou nan eritaj Bondye te pwom\u00E8t moun pa l\u0027 yo, n\u0027a resevwa pa nou ansanm ak Kris la nan tou sa Bondye te sere pou li. Paske, si nou soufri ansanm ak li, n\u0027a resevwa lwanj nan men Bondye ansanm ak li tou.",
    "Pou mwen, nou pa ka konpare sa n\u0027ap soufri koulye a ak b\u00E8l bagay Bondye pral f\u00E8 nou w\u00E8 yo.",
    "Tout kreyasyon Bondye a ap tann konsa kil\u00E8 pitit Bondye yo va par\u00E8t.",
    "Paske, tout kreyasyon an te tonbe pa f\u00F2s anba pouvwa bagay ki pa vo anyen an. Se pa paske li te vle l\u0027, men se ak\u00F2z moun ki te vle l\u0027 konsa a. Men, li te toujou gen espwa,",
    "yon l\u00E8 la delivre anba esklavaj pouvwa k\u0027ap gate l\u0027 la, pou l\u0027 ka jwi b\u00E8l lib\u00E8te pitit Bondye yo.",
    "Wi, nou konn sa: jouk j\u00F2di a, tout kreyasyon an ap plenn, l\u0027ap soufri tankou yon fanm ki gen doul\u00E8 tranche.",
    "Epi se pa li menm s\u00E8lman. Nou menm tou ki resevwa Sentespri Bondye a tankou premye kado Bondye f\u00E8 nou, n\u0027ap pouse gwo soupi nan k\u00E8 nou pandan n\u0027ap tann Bondye fin f\u00E8 nou tounen pitit li n\u00E8t, fin delivre k\u00F2 nou yo.",
    "Paske, Bondye delivre nou, men nou menm n\u0027ap tann toujou. Si nou w\u00E8 sa n\u0027ap tann lan, nou pa nan tann ank\u00F2. Ki moun k\u0027ap rete tann sa li w\u00E8 deja?",
    "Men, si n\u0027ap tann sa nou pa w\u00E8, n\u0027ap tann li av\u00E8k pasyans.",
    "Se konsa tou, Lespri Bondye a vin ede nou, atout nou f\u00E8b la, paske nou pa konnen kisa pou n\u0027 mande l\u00E8 n\u0027ap lapriy\u00E8, ni ki jan pou nou lapriy\u00E8. Men, se Lespri Bondye a menm k\u0027ap lapriy\u00E8 Bondye pou nou. L\u0027ap pouse gwo soupi moun pa ka esplike.",
    "Bondye menm ki konnen sa ki nan k\u00E8 tout moun, li konnen kisa Lespri li a vle mande, paske sa Bondye vle a se sa Lespri li a ap mande pou tout moun k\u0027ap viv pou Bondye.",
    "Tans\u00E8lman, nou konn sa byen: nan tout bagay, Bondye ap travay pou byen tout moun ki renmen l\u0027, pou byen tout moun li te f\u00E8 lide rele.",
    "Paske, moun Bondye te konnen depi davans pou moun pa l\u0027 yo, depi davans tou li te mete yo apa pou yo te kab sanble ak Pitit li a. Konsa, Pitit sa a pase pou premye pitit nan yon bann fr\u00E8.",
    "Se konsa, Bondye rele tout moun li te mete apa depi davans yo, li f\u00E8 yo gras epi moun li f\u00E8 gras yo, li ba yo lwanj tou.",
    "Kisa n\u0027a di ank\u00F2 sou pwen sa a? Si Bondye pou nou, kil\u00E8s ki ka kont nou?",
    "Li pa t\u0027 menm refize nou pw\u00F2p Pitit li a, men li bay li pou nou tout. Ki jan pou l\u0027 pa ta ban nou tout bagay av\u00E8k Pitit la tou pou gremesi?",
    "Ki moun ki va akize moun Bondye chwazi yo? Pesonn. Paske se Bondye menm ki f\u00E8 yo gras!",
    "Ki moun ki kab kondannen yo? Pesonn. Paske Jezikri te mouri. Sak pi r\u00E8d ank\u00F2, li leve soti vivan nan lanm\u00F2, epi li chita sou b\u00F2 dwat Bondye, kote l\u0027ap plede pou nou.",
    "Kisa, at\u00F2, ki va f\u00E8 nou p\u00E8di renmen Kris la gen pou nou an? Soufrans ka f\u00E8 nou sa? Osinon, k\u00E8 sere? Osinon, p\u00E8sekisyon? Osinon, grangou, miz\u00E8, gwo danje, lanm\u00F2? Dapre sa ki ekri nan Liv la:",
    "Se pout\u00E8t ou, tout moun yo soti pou touye nou. Yo gade nou tankou mouton y\u0027ap mennen labatwa.",
    "Men, sou tout bagay sa yo, nou genyen batay la n\u00E8t ale, gremesi moun ki renmen nou an.",
    "Paske, mwen gen lasirans anyen pa ka f\u00E8 nou p\u00E8di renmen Kris la gen pou nou: ni lanm\u00F2, ni lavi, ni zanj Bondye yo, ni l\u00F2t otorite ak pouvwa ki nan sy\u00E8l la, ni bagay ki la j\u00F2di a, ni sa ki gen pou vini pita,",
    "ni pouvwa ki anwo nan sy\u00E8l la, ni pouvwa ki anba t\u00E8 a. Non. Pa gen anyen nan tout kreyasyon Bondye a ki ka janm f\u00E8 nou p\u00E8di renmen Bondye f\u00E8 nou w\u00E8 nan Jezikri, Sey\u00E8 nou an."
  ],
  [
    "Se vre wi, sa m\u0027ap di nou la a. Mwen se moun Kris la, mwen p\u0027ap bay manti. Epi, konsyans mwen ki anba pouvwa Sentespri a ta repwoche m\u0027 anpil si m\u0027 t\u0027ap bay manti.",
    "K\u00E8 m\u0027 sere anpil, se pa yon ti lapenn mwen santi k\u0027ap manje m\u0027 tout tan.",
    "Mwen ta pito w\u00E8 m\u0027 tonbe anba madichon Bondye, mwen ta pito p\u00E8di renmen Kris la gen pou mwen an si sa te ka s\u00E8vi pou byen fr\u00E8 m\u0027 yo, moun menm ras av\u00E8 mwen yo.",
    "Yo se pitit pitit Izray\u00E8l; Bondye te chwazi yo pou pw\u00F2p pitit li. Se nan mitan yo Bondye te f\u00E8 tout b\u00E8l m\u00E8v\u00E8y li yo. Se ak yo li te pase kontra li yo. Li te ba yo lalwa. Li te moutre yo jan pou yo s\u00E8vi l\u0027; se yo ki te resevwa pwom\u00E8s li yo.",
    "Yo se pitit pitit zans\u00E8t nou yo. Se nan ras yo Kris la soti l\u00E8 l\u0027 te f\u00E8t tankou yon nonm. Lwanj pou tout tan pou li menm ki Bondye sou tout bagay. Am\u00E8n.",
    "L\u00E8 m\u0027 di sa, sa pa vle di Bondye p\u0027ap kenbe pwom\u00E8s li ank\u00F2. Se pa tout pitit pitit Izray\u00E8l yo ki f\u00E8 pati p\u00E8p Bondye a.",
    "Se pa tout pitit pitit Abraram yo ki bon pitit pou li, paske Bondye te di Abraram, dapre sa ki ekri nan Liv la: Se Izarak ki va f\u00E8 pitit pitit mwen te pwom\u00E8t ou yo.",
    "Sa vle di: tout pitit ki f\u00E8t dapre egzijans natir\u00E8l k\u00F2 a pa pitit Bondye. Se s\u00E8lman pitit ki f\u00E8t dapre pwom\u00E8s Bondye a ki bon pitit pitit li.",
    "Men ki jan Bondye te f\u00E8 pwom\u00E8s la: L\u00E8 konsa, lanne k\u0027ap vini an, m\u0027a tounen. L\u00E8 sa a Sara va gen tan gen yon pitit gason.",
    "Gen l\u00F2t paw\u00F2l toujou pou di sou pwen sa a: Rebeka te f\u00E8 de pitit gason pou yon s\u00E8l papa, Izarak granpapa nou.",
    "-(we v\u00E8s\u00E8 pwochen)",
    "Men, Bondye gen jan pa l\u0027 pou l\u0027 chwazi moun. Bondye pa chwazi yon moun paske moun lan f\u00E8 anyen pou sa, men paske Bondye vle chwazi li. Enben, pou f\u00E8 nou w\u00E8 se konsa li toujou f\u00E8, Bondye pale ak Rebeka anvan menm timoun yo te f\u00E8t, anvan menm yo te f\u00E8 anyen ni an byen ni an mal. Li di l\u0027 konsa: Pi gran an gen pou s\u00E8vi pi piti a.",
    "Dapre sa ki te ekri: Mwen renmen Jak\u00F2b, mwen rayi Ezaou.",
    "Bon, kisa sa vle di? Bondye gen l\u00E8 ap f\u00E8 lenjistis? Men non.",
    "Chonje sa Bondye te di Moyiz: M\u0027a gen pitye pou moun mwen vle gen pitye, M\u0027a louvri k\u00E8 m\u0027 pou moun mwen vle.",
    "Se sak f\u00E8, bagay konsa pa gade l\u00E8z\u00F2m, ou m\u00E8t tande yo vle, ou m\u00E8t tande yo f\u00E8. Se bagay ki gade Bondye s\u00E8lman, li menm ki gen k\u00E8 sansib.",
    "Paske nan Liv la, men sa Bondye di farawon an: Se mwen ki f\u00E8 ou wa tout espre, pou l\u00E8 moun w\u00E8 ou, yo ka w\u00E8 pouvwa mwen, pou moun ka mache f\u00E8 konnen non mwen toupatou sou lat\u00E8.",
    "Konsa, Bondye gen pitye pou moun li vle, li f\u00E8 moun li vle kenbe t\u00E8t ak li.",
    "Koulye a, n\u0027a mande m\u0027: Si se konsa, kisa Bondye gen pou repwoche moun? Ki moun ki janm kenbe t\u00E8t ak Bondye?",
    "Monch\u00E8, pito ou mande: kisa m\u0027 ye pou m\u0027 ap diskite ak Bondye konsa? Pran yon krich: \u00E8ske krich la ka pale ak moun ki f\u00E8 l\u0027 la pou l\u0027 mande l\u0027: Poukisa se konsa ou f\u00E8 m\u0027?",
    "Moun k\u0027ap bat t\u00E8 pou f\u00E8 krich la gen dwa f\u00E8 sa l\u0027 vle ak t\u00E8 a. Av\u00E8k menm pa t\u0027 labou a, li ka f\u00E8 de kalite krich: yon b\u00E8l krich byen ch\u00E8 ak yon krich bon mache.",
    "Nou pa gen anyen pou n\u0027 di Bondye ank\u00F2. Li vle f\u00E8 nou w\u00E8 k\u00F2l\u00E8 li, an menm tan li vle f\u00E8 nou konnen pouvwa li. Se pout\u00E8t sa, av\u00E8k anpil pasyans li sip\u00F2te tout moun ki te merite k\u00F2l\u00E8 li epi ki te tou bon pou mouri.",
    "Li te vle f\u00E8 nou w\u00E8 tou kantite b\u00E8l bagay li sere pou moun l\u00E8 li gen pitye pou yo, pou nou menm li te pare davans pou resevwa b\u00E8l bagay li yo.",
    "L\u00E8 m\u0027 di nou menm lan, m\u0027ap pale sou tout moun li rele, non s\u00E8lman nan jwif yo, men nan moun l\u00F2t nasyon yo tou.",
    "Se sa menm li di nan liv pwof\u00E8t Oze a: Moun ki pa t\u0027 p\u00E8p mwen an, se yo menm m\u0027a rele p\u00E8p mwen. Nasyon mwen pa t\u0027 renmen an, se li menm m\u0027a rele cheri mwen.",
    "Tout kote yo t\u0027ap di se pa p\u00E8p mwen yo ye. se la y\u0027a rele yo pitit Bondye ki vivan an.",
    "Kanta pou moun p\u00E8p Izray\u00E8l yo, Ezayi, b\u00F2 pa l\u0027 menm, di konsa: Menm si moun p\u00E8p Izray\u00E8l yo ta anpil tankou grenn sab b\u00F2 lanm\u00E8, se yon ti ponyen s\u00E8lman nan yo k\u0027ap sove.",
    "Paske, M\u00E8t la gen pou l\u0027 f\u00E8 tou sa l\u0027 te di a n\u00E8t, epi byen vit ank\u00F2, sou tout lat\u00E8.",
    "Tankou menm pwof\u00E8t Ezayi sa a te di anvan: Si M\u00E8t ki gen tout pouvwa a pa t\u0027 kite k\u00E8k pitit pitit pou nou, nou ta pase tankou Sod\u00F2m, nou ta menm jan ak Gom\u00F2.",
    "Kisa n\u0027a di nan tou sa? Men sa n\u0027a di: Moun ki pa t\u0027 jwif yo, ki pa t\u0027ap chache mwayen pou Bondye f\u00E8 yo gras la, se yo menm Bondye f\u00E8 gras paske yo mete konfyans yo nan li.",
    "Men, moun p\u00E8p Izray\u00E8l yo ki t\u0027ap chache yon lalwa ki pou ta f\u00E8 Bondye f\u00E8 yo gras, yo pa jwenn sa yo t\u0027ap chache a.",
    "Poukisa? Paske yo pa t\u0027 mete konfyans yo nan Bondye; yo t\u0027ap chache mwayen pou Bondye f\u00E8 yo gras ak z\u00E8v yo t\u0027ap f\u00E8 yo. Se konsa y\u0027 al frape pye yo sou w\u00F2ch k\u0027ap f\u00E8 moun bite a,",
    "jan sa te ekri a: Men li, mwen mete yon w\u00F2ch nan mitan peyi Siyon, yon w\u00F2ch k\u0027ap f\u00E8 moun bite wi, yon gwo w\u00F2ch k\u0027ap f\u00E8 moun tonbe. Men, moun ki mete konfyans yo nan li p\u0027ap janm soti wont."
  ],
  [
    "Fr\u00E8 m\u0027 yo, jan m\u0027 ta renmen w\u00E8 jwif yo sove! Jan mwen pa manke lapriy\u00E8 Bondye pou yo!",
    "Paske, m\u0027ap kanpe di sa pou yo: yo devwe anpil pou s\u00E8vis Bondye a, men yo manke konprann.",
    "Yo pa t\u0027 konprann ki jan Bondye t\u0027ap f\u00E8 l\u00E8z\u00F2m gras. Yo te pito chache f\u00E8 sa nan jan pa yo. Se konsa yo pa t\u0027 asepte jan Bondye te vle f\u00E8 l\u0027 la.",
    "Paske, av\u00E8k Kris la, lalwa a jwenn bout li. Konsa, Bondye f\u00E8 tout moun ki kw\u00E8 nan Kris la gras.",
    "Koute: men sa Moyiz te ekri pou esplike ki jan Bondye f\u00E8 yon moun gras l\u00E8 l\u0027 f\u00E8 sa lalwa a mande: Moun ki va f\u00E8 sa lalwa a mande li f\u00E8 a, va jwenn lavi l\u0027 ladan li.",
    "Men, men sa yo di pou esplike ki jan Bondye f\u00E8 yon moun gras l\u00E8 l\u0027 kw\u00E8: Piga ou di nan k\u00E8 ou: Kil\u00E8s ki va moute nan sy\u00E8l la? (Sa vle di: pou f\u00E8 Kris la desann soti ladan li.)",
    "Ou ank\u00F2: Kil\u00E8s ki va desann anba nan gwo twou san fon an? (Sa vle di: pou f\u00E8 Kris la leve soti vivan pami m\u00F2 yo.)",
    "Kisa yo di ank\u00F2? Men sa yo di: Paw\u00F2l la toupre ou, li nan bouch ou, li nan k\u00E8 ou. Epi paw\u00F2l la se mesaj konfyans nan Bondye, mesaj n\u0027ap anonse a.",
    "Si ou deklare ak bouch ou devan tout moun Jezi se Sey\u00E8 a, si ou kw\u00E8 tout bon nan k\u00E8 ou Bondye te f\u00E8 l\u0027 leve soti vivan pami m\u00F2 yo, wa sove.",
    "Paske, l\u00E8 yon moun gen konfyans tout bon nan k\u00E8 l\u0027, se l\u00E8 sa a Bondye f\u00E8 l\u0027 gras. L\u00E8 yon moun deklare ak bouch li devan tout moun li gen konfyans nan Bondye, se l\u00E8 sa a Bondye delivre li,",
    "dapre sa ki ekri nan Liv la: Nenp\u00F2t moun ki mete konfyans yo nan li p\u0027ap janm soti wont.",
    "Konsa, nanpwen diferans ant moun ki jwif ak moun ki pa jwif: yo tout gen yon s\u00E8l M\u00E8t ki bay tout moun ki rele l\u0027 fav\u00E8 l\u0027 an kantite.",
    "Se sa ki ekri nan Liv la: Nenp\u00F2t moun ki rele non Met la gen pou jwenn delivrans.",
    "Ki jan y\u0027a f\u00E8 rele l\u0027, si yo poko gen konfyans nan li? Ki jan pou yo gen konfyans nan li, si yo pa tande pale sou li? Ki jan pou yo tande pale sou li,",
    "si pa gen pesonn pou f\u00E8 konnen mesaj la? Ki jan pou yo f\u00E8 f\u00E8 konnen mesaj la, si pa gen moun yo voye pou sa? Dapre sa ki te ekri a: Ala b\u00E8l bagay l\u00E8 ou w\u00E8 moun k\u0027ap pote yon bon nouv\u00E8l ap vini!",
    "Men, se pa tout ki asepte bon nouv\u00E8l la. Se pout\u00E8t sa Ezayi te di: M\u00E8t, kil\u00E8s ki te kw\u00E8 mesaj nou te bay la?",
    "Konsa, se l\u00E8 ou tande mesaj la ou vin gen konfyans. Mesaj la, se paw\u00F2l Kris la y\u0027ap anonse.",
    "Men, m\u0027ap mande: Eske Izray\u00E8l pa t\u0027 tande mesaj la? Men wi. Yo tande l\u0027 byen pw\u00F2p. Paske, jan sa te ekri nan Liv la: Paw\u00F2l nan bouch yo gaye sou tout lat\u00E8. Mesaj yo bay la rive nan d\u00E8nye bout lat\u00E8.",
    "Men, m\u0027ap mande ank\u00F2: Eske Izray\u00E8l pa t\u0027 konprann sa? Pou k\u00F2manse, men repons Moyiz bay: M\u0027ap f\u00E8 nou f\u00E8 jalouzi pou moun ki pa menm yon nasyon tout bon. M\u0027ap f\u00E8 nou f\u00E8 k\u00F2l\u00E8 pout\u00E8t yon p\u00E8p ki san konprann.",
    "Ezayi menm pouse radiy\u00E8s li pi lwen toujou l\u00E8 l\u0027 di: Moun ki pa t\u0027ap chache m\u0027 yo, se yo menm ki jwenn mwen. Moun ki pa t\u0027ap mande pou mwen yo, se yo menm mwen f\u00E8 w\u00E8 mwen.",
    "Men, men sa li di sou Izray\u00E8l: Tout lajounen m\u0027ap lonje men m\u0027 bay yon p\u00E8p ki reb\u00E8l, k\u0027ap f\u00E8 w\u00F2kl\u00F2."
  ],
  [
    "Koulye a, m\u0027ap mande: Eske Bondye te voye p\u00E8p li a jete? Men non. Paske mwen menm, mwen se yon moun p\u00E8p Izray\u00E8l, yon pitit pitit Abraram. Mwen soti nan branch fanmi Benjamen.",
    "Non, Bondye pa voye p\u00E8p li te chwazi davans lan jete. Eske ou pa chonje sa ki ekri nan Liv la, kote y\u0027ap rakonte ki jan Eli t\u0027ap pote plent bay Bondye pou p\u00E8p Izray\u00E8l la:",
    "Bondye, yo touye pwof\u00E8t yo, yo kraze lot\u00E8l ou yo; se mwen menm s\u00E8l ki rete. Men y\u0027ap chache wete lavi m\u0027 tou?",
    "Men repons Bondye te ba li: Mwen gen s\u00E8tmil\u00F2m (7.000) pou mwen ki pa janm mete jenou yo at\u00E8 devan Baal.",
    "Konsa tou, koulye a, gen yon ti r\u00E8s Bondye te chwazi nan p\u00E8p la, se yon fav\u00E8 li te f\u00E8 yo.",
    "Se pa paske yo te f\u00E8 sa ki byen kif\u00E8 Bondye te f\u00E8 yo fave sa a; men se paske Bondye te vle f\u00E8 l\u0027 pou yo. Si se pa t\u0027 konsa, fav\u00E8 Bondye a pa ta yon fav\u00E8 tout bon ank\u00F2.",
    "Bon. Kisa n\u0027a di koulye a? Sa p\u00E8p Izray\u00E8l la t\u0027ap chache a, li pa t\u0027 jwenn li. Men, moun Bondye te chwazi yo, se yo ase ki jwenn li. Kanta pou l\u00F2t yo, yo vin gen t\u00E8t di,",
    "dapre jan sa te ekri nan Liv la: Bondye te rann lespri yo lou, yo gen je, men yo pa ka w\u00E8; yo gen z\u00F2r\u00E8y, men yo pa ka tande jouk j\u00F2di a.",
    "David, b\u00F2 pa l\u0027, di tou: Se pou resepsyon y\u0027ap f\u00E8 yo tounen yon senn, yon p\u00E8len pou yo, pou yo menm yo pran ladan l\u0027, pou yo resevwa chatiman yo.",
    "Se pou je yo bouche pou yo pa w\u00E8 menm. F\u00E8 yo mache do ba tout tan.",
    "Koulye a, m\u0027ap mande: L\u00E8 jwif yo bite, \u00E8ske yo te tonbe n\u00E8t. Men non. Men, l\u00E8 yo tonbe a, sa penm\u00E8t moun l\u00F2t nasyon yo rive delivre. Se konsa yo tounen yon jalouzi pou jwif yo.",
    "F\u00F2t jwif yo f\u00E8 a tounen yon rich\u00E8s pou tout moun. Tonbe yo tonbe a, sa vin yon gwo benediksyon pou moun l\u00F2t nasyon yo. Nou pa bezwen mande ki gwo benediksyon sa va ye l\u00E8 tout jwif yo va delivre!",
    "Koulye a, nou menm moun l\u00F2t nasyon yo, mwen gen sa pou m\u0027 di nou: Se ap\u00F2t nou mwen ye, se vre. Mwen kontan anpil travay m\u0027ap f\u00E8 a.",
    "Men, mwen kw\u00E8 konsa m\u0027a rive eksite jalouzi moun ras mwen yo, pou m\u0027 ka delivre k\u00E8k nan yo.",
    "Wi. Si l\u00E8 Bondye te mete jwif yo sou kote, sa te penm\u00E8t tout moun sou lat\u00E8 rive vin byen ak Bondye ank\u00F2, nou pa bezwen mande kisak va rive l\u00E8 jwif yo va tounen vin jwenn fav\u00E8 Bondye? Se va lavi pou tout moun ki te mouri yo!",
    "L\u00E8 yo ofri premye moso pen an bay Bondye, tout r\u00E8s pen an vin pou li tou. Si yo ofri rasin yon pyebwa bay Bondye, tout branch li yo vin pou li tou.",
    "P\u00E8p Izray\u00E8l la tankou yon pye oliv kay. Yo koupe k\u00E8k branch soti ladan li. Ou menm ki pa jwif la, ou tankou yon branch pye oliv mawon yo grefe nan plas branch yo koupe yo. Kif\u00E8 koulye a, se ou menm k\u0027ap pwofite l\u00E8t rasin k\u0027ap nouri pye oliv kay la.",
    "Se pout\u00E8t sa, pa gonfle k\u00F2 ou sou branch ki koupe yo. Ki jan ou kapab ap f\u00E8 grandiz\u00E8? Pa bliye, se yon senp branch ou ye. Se pa ou k\u0027ap pote rasin lan. Men, se rasin lan k\u0027ap pote ou pito.",
    "L\u00E8 sa a wa di m\u0027: Wi. Men, yo te koupe branch yo pou yo te kapab grefe m\u0027 nan plas yo?",
    "Wi. Se vre sa. Men, yo te koupe yo paske yo pa t\u0027 gen konfyans nan Bondye; ou menm ou kenbe paske ou gen konfyans nan Bondye. Pa kite l\u00F2g\u00E8y pran t\u00E8t ou. Okontr\u00E8, se pou ou gen krentif anpil nan k\u00E8 ou.",
    "Paske, si jwif yo ki branch pyebwa a menm Bondye pa te al dousman ak yo, se pa av\u00E8 ou la pral dousman.",
    "Sa f\u00E8 nou w\u00E8 ki jan Bondye gen bon k\u00E8, ki jan li sev\u00E8 tou. Li sev\u00E8 pou moun ki tonbe yo, men li bon pou ou menm. Men, se pou ou rete f\u00E8m nan renmen Bondye. Si se pa sa, ou menm tou y\u0027a koupe ou tankou l\u00F2t branch yo.",
    "Konsa tou, si jwif yo pa p\u00E8siste nan mov\u00E8z fwa yo, si yo rive gen konfyans, y\u0027ap grefe yo tou kote yo te ye anvan an paske Bondye gen pouvwa grefe yo ank\u00F2.",
    "Ou menm ki pa jwif, ou se yon branch pye oliv mawon yo koupe. Atout ou mawon an, yo grefe ou sou pye oliv kay la. Men jwif yo menm, se branch pye oliv kay la menm yo ye. L\u0027ap pi fasil toujou pou grefe yo ank\u00F2 sou pyebwa pa yo a.",
    "Fr\u00E8 m\u0027 yo, mwen vle f\u00E8 nou konnen sekr\u00E8 sa a ki vre tout bon, konsa nou p\u0027ap mete nan t\u00E8t nou nou gen pi bon konprann pase sa. Men sekr\u00E8 a: Yon pati nan p\u00E8p Izray\u00E8l la rive gen t\u00E8t di. Men, se pa pou tout tan. Se va pou jouk tan tout moun l\u00F2t nasyon yo va fin delivre.",
    "Se konsa tout p\u00E8p Izray\u00E8l la va delivre, dapre sa ki ekri nan Liv la: Moun k\u0027ap wete l\u00E8z\u00F2m anba esklavaj la, se nan Siyon l\u0027ap soti. L\u0027ap wete tout mechanste pitit pitit Jak\u00F2b yo, voye jete byen lwen.",
    "Men kontra m\u0027 pral pase av\u00E8k yo l\u00E8 m\u0027a wete tout peche yo.",
    "Jwif yo tounen l\u00E8nmi Bondye paske yo derefize asepte Bon Nouv\u00E8l la. Men, se te pou byen nou, nou menm moun l\u00F2t nasyon yo. Men, Bondye toujou renmen yo pout\u00E8t zans\u00E8t yo, paske se Bondye menm ki te chwazi yo.",
    "Sa Bondye f\u00E8 kado, li bay li n\u00E8t; li p\u0027ap chanje lide l\u00E8 l\u0027 fin rele yon moun.",
    "Nan tan lontan, nou menm moun l\u00F2t nasyon yo, nou t\u0027ap dezobeyi Bondye. Men, koulye a nou vin konnen ki jan Bondye gen pitye pou nou paske jwif yo dezobeyi li.",
    "Konsa tou, koulye a jwif yo ap dezobeyi Bondye, paske nou vin konnen ki jan Bondye gen pitye pou nou. Y\u0027ap dezobeyi pou yo menm tou yo ka vin konnen ki jan Bondye gen pitye pou yo.",
    "Bondye mete tout moun anba menm chenn dezobeyisans lan pou l\u0027 ka gen pitye pou tout moun ansanm.",
    "O, gade jan Bondye rich non! Bon konprann li, konesans li, nou pa ka sonde yo! Sa depase nou anpil. Ki moun ki ka esplike jijman Bondye? Ki moun ki konprann lide li gen nan t\u00E8t li? Jan sa ekri nan Liv la:",
    "Ki moun ki konnen sa k\u0027ap pase nan t\u00E8t M\u00E8t la? Ki moun ki ka ba li kons\u00E8y?",
    "Ki moun ki te janm ba li kich\u00F2y nan lide pou Bondye renm\u00E8t li sa?",
    "Se li menm, Bondye, ki f\u00E8 tout bagay. Se gremesi li tout bagay la. Se pou li tout bagay ye. Lwanj pou Bondye tout tan tout tan! Am\u00E8n."
  ],
  [
    "Se sak f\u00E8, fr\u00E8 m\u0027 yo, jan Bondye f\u00E8 nou w\u00E8 li gen k\u00E8 sansib pou nou an, se pou nou ofri tout k\u00F2 nou ba li tankou ofrann b\u00E8t yo mete apa pou Bondye, b\u00E8t yo ofri tou vivan epi k\u0027ap f\u00E8 Bondye plezi. Se s\u00E8l jan nou dwe s\u00E8vi Bondye tout bon.",
    "Pa f\u00E8 menm bagay ak sa moun ap f\u00E8 sou lat\u00E8. Men, kite Bondye chanje lavi nou n\u00E8t l\u00E8 la fin chanje tout lide ki nan t\u00E8t nou. L\u00E8 sa a, n\u0027a ka konprann sa Bondye vle, n\u0027a konnen sa ki byen, sa ki f\u00E8 l\u0027 plezi, sa ki bon n\u00E8t ale.",
    "Pout\u00E8t fav\u00E8 Bondye f\u00E8 m\u0027 lan, men sa m\u0027ap mande nou tout: Piga nou mete nan t\u00E8t nou nou plis pase sa nou ye. Okontr\u00E8, pa mete gwo lide nan t\u00E8t nou. Se pou chak moun konsidere t\u00E8t li dapre sa Bondye ba li ki pa l\u0027 nan lafwa.",
    "Gade byen: nou gen anpil manm nan yon s\u00E8l k\u00F2, men chak manm gen s\u00E8vis pa l\u0027 apa.",
    "Se konsa tou, nou anpil, men nou f\u00E8 yon s\u00E8l k\u00F2 ansanm ak Kris la. Nou tout nou f\u00E8 yon s\u00E8l k\u00F2 tou yonn ak l\u00F2t, tankou plizy\u00E8 manm nan yon s\u00E8l k\u00F2.",
    "Bondye pa bay tout moun menm don. Men, nou f\u00E8t pou nou s\u00E8vi ak kado a dapre fav\u00E8 Bondye f\u00E8 nou an. Si yon moun resevwa don pou l\u0027 anonse mesaj ki s\u00F2ti nan Bondye, se pou l\u0027 f\u00E8 sa dapre lafwa li genyen an.",
    "Si yon l\u00F2t resevwa don pou l\u0027 f\u00E8 yon travay, se pou l\u0027 f\u00E8 travay la. Moun ki resevwa don pou l\u0027 moutre l\u00F2t anpil bagay, se sa pou l\u0027 f\u00E8.",
    "Moun ki resevwa don pou l\u0027 bay ankourajman, se pou li bay ankourajman. Moun k\u0027ap bay nan sa li genyen an, se pou l\u0027 f\u00E8 sa san gad d\u00E8y\u00E8. Moun k\u0027ap dirije a, se pou l\u0027 f\u00E8 sa byen. Moun k\u0027ap moutre jan li gen k\u00E8 sansib la, se pou li f\u00E8 sa ak k\u00E8 kontan.",
    "Se pou nou yonn renmen l\u00F2t ak tout k\u00E8 nou. Rayi sa ki mal, men kenbe f\u00E8m nan f\u00E8 sa ki byen.",
    "Se pou nou yonn renmen l\u00F2t tankou fr\u00E8 ak fr\u00E8 k\u0027ap viv ansanm ak Kris la. Nan tou sa n\u0027ap f\u00E8, se pou nou gen resp\u00E8 yonn pou l\u00F2t, pa konsidere t\u00E8t nou anvan.",
    "Travay di, pa f\u00E8 parese. Mete aktivite nan s\u00E8vis n\u0027ap rann M\u00E8t la.",
    "Pandan n\u0027ap tann lan, f\u00E8 k\u00E8 n\u0027 kontan. Se pou nou gen anpil pasyans nan mitan soufrans nou yo. Pa janm sispann lapriy\u00E8.",
    "Bay moun k\u0027ap viv pou Bondye yo konkou l\u00E8 nou w\u00E8 yo nan bezwen. Resevwa moun ki vin lakay nou byen.",
    "Mande Bondye pou l\u0027 beni moun k\u0027ap p\u00E8sekite nou; mande benediksyon, pa mande madichon pou yo.",
    "F\u00E8 k\u00E8 n\u0027 kontan ak moun ki kontan, kriye ak moun k\u0027ap kriye.",
    "Viv byen yonn ak l\u00F2t. Pa kite l\u00F2g\u00E8y moute t\u00E8t nou. Viv tankou moun ki san pretansyon. Pa kw\u00E8 nou gen pi bon konprann pase sa.",
    "Si yon moun f\u00E8 nou mal, pa chache f\u00E8 l\u0027 mal tou. Chache f\u00E8 sa ki byen nan je tout moun.",
    "F\u00E8 tou sa nou kapab pou nou viv byen ak tout moun mezi nou w\u00E8 nou ka f\u00E8 li.",
    "Mezanmi, pa tire revanj. Men, kite k\u00F2l\u00E8 Bondye f\u00E8 travay li; paske men sa ki ekri nan Liv la: Se mwen menm s\u00E8l ki gen dwa tire r\u00E8vanj, se mwen menm s\u00E8l ki va bay moun sa yo merite. Se Bondye menm ki di sa.",
    "Okontr\u00E8, dapre sa ki ekri ank\u00F2: Si l\u00E8nmi ou grangou, ba l\u0027 manje. Si li swaf dlo, ba l\u0027 bw\u00E8. L\u00E8 ou f\u00E8 sa, se yon chal\u00E8 dife ou mete nan k\u00F2 l\u0027 pou f\u00E8 l\u0027 chanje.",
    "Pa kite sa ki mal gen pye sou ou. Okontr\u00E8, f\u00E8 sa ki byen pou n\u0027 kraze sa ki mal."
  ],
  [
    "Tout moun dwe soum\u00E8t devan otorite k\u0027ap gouv\u00E8nen peyi a, paske nanpwen otorite ki pa soti nan men Bondye, epi tout otorite ki la, se Bondye ki mete yo.",
    "Se pout\u00E8t sa, moun k\u0027ap kenbe t\u00E8t ak otorite yo, yo refize obeyi l\u00F2d Bondye tabli. Moun ki refize obeyi l\u00F2d la, y\u0027ap rale yon jijman sou t\u00E8t pa yo.",
    "Tande byen: moun ki f\u00E8 sa ki byen pa bezwen p\u00E8 ch\u00E8f k\u0027ap gouv\u00E8nen yo. Se moun ki f\u00E8 sa ki mal ki pou p\u00E8 yo. Eske ou ta vle pa p\u00E8 ch\u00E8f? Enben, f\u00E8 sa ki byen; se lwanj ase wa resevwa nan men yo.",
    "Paske ch\u00E8f yo se nan s\u00E8vis Bondye yo ye pou byen nou. Men, si w\u0027ap f\u00E8 sa ki mal, ou m\u00E8t tranble, paske se pa pou gremesi yo gen pouvwa peni moun. L\u00E8 sa a, se s\u00E8vis Bondye y\u0027ap f\u00E8 tou. Y\u0027ap f\u00E8 nou w\u00E8 k\u00F2l\u00E8 Bondye l\u00E8 y\u0027ap peni moun ki f\u00E8 sa ki mal.",
    "Se pout\u00E8t sa, nou dwe soum\u00E8t devan tout otorite yo, pa s\u00E8lman paske nou vle chape anba k\u00F2l\u00E8 Bondye, men tou pou konsyans nou pa repwoche nou anyen.",
    "Se pout\u00E8t sa tou, nou peye lajan kontribisyon yo, paske anplwaye leta yo se nan s\u00E8vis Bondye yo ye, se pou yo f\u00E8 travay la byen.",
    "Peye tout moun sa ou dwe yo: peye enpo nan biwo kote pou ou peye enpo; peye taks nan biwo kote pou ou peye taks. Gen krentif pou moun ou dwe gen krentif. Gen resp\u00E8 pou moun ou dwe respekte.",
    "Pa f\u00E8 d\u00E8t lakay pesonn. S\u00E8l d\u00E8t nou dwe genyen, se pou nou yonn renmen l\u00F2t. Moun ki renmen fr\u00E8 par\u00E8y li, li f\u00E8 tou sa lalwa mande.",
    "Se konsa, ou w\u00E8 k\u00F2mandman sa yo: piga ou janm f\u00E8 adilt\u00E8; piga ou janm touye moun; piga ou janm v\u00F2l\u00F2; piga ou janm pote lanvi sou sak pa pou ou; k\u00F2mandman sa yo ansanm ak tout l\u00F2t yo, gen yon s\u00E8l paw\u00F2l ki ranmase yo tout: se pou ou renmen fr\u00E8 par\u00E8y ou tankou ou renmen pw\u00F2p t\u00E8t pa ou.",
    "Moun ki gen renmen nan k\u00E8 yo pa f\u00E8 moun mal: se sak f\u00E8 l\u00E8 nou renmen, nou f\u00E8 tou sa lalwa a mande nou f\u00E8.",
    "Se sa menm pou nou f\u00E8, paske nou konnen ki jan tan an ye dey\u00F2 a. Li l\u00E8 pou nou leve soti nan d\u00F2mi, l\u00E8 a sonnen, paske koulye a, l\u00E8 pou n\u0027 fin delivre a pi pre nou pase l\u00E8 nou te f\u00E8k mete konfyans lan.",
    "Nwit lan vanse fini, jou pr\u00E8t pou kase. Ann sispann f\u00E8 bagay yo f\u00E8 nan f\u00E8nwa. Ann pran zam nou pou nou ka goumen devan tout moun.",
    "Ann mennen bak nou jan nou dwe, tankou moun k\u0027ap viv gwo lajounen. Pa f\u00E8 eks\u00E8 nan manje ni nan bw\u00E8. Pa lage t\u00E8t nou nan deb\u00F2ch ni nan vis. Pa chache moun kont, pa f\u00E8 jalouzi.",
    "Se pou nou pran Jezikri Sey\u00E8 a tankou yon zam mete sou nou. Pa kite ekzijans k\u00F2 a pran pye sou nou pou f\u00E8 nou f\u00E8 tou sa li anvi f\u00E8."
  ],
  [
    "Se pou n\u0027 resevwa moun ki f\u00E8b nan konfyans yo byen san nou pa bezwen diskite openyon yo genyen.",
    "Men yon egzanp: Gen moun ki kw\u00E8 li kapab manje tout bagay; gen l\u00F2t ki f\u00E8b nan konfyans yo epi ki manje legim ase.",
    "Moun ki manje tout manje pa f\u00E8t pou meprize moun ki pa manje tout manje. Konsa tou, moun ki pa manje tout manje pa f\u00E8t pou jije moun ki manje tout manje, paske Bondye asepte ni yonn ni l\u00F2t jan yo ye a.",
    "Ki moun ou ye konsa pou w\u0027ap jije domestik l\u00F2t moun? Kit domestik la kenbe f\u00E8m nan s\u00E8vis la, kit li tonbe, sa se zaf\u00E8 ki gade m\u00E8t li ase. Men, pa p\u00E8, li gen pou l\u0027 kenbe f\u00E8m, paske Sey\u00E8 a gen pouvwa pou l\u0027 soutni li.",
    "M\u0027ap pran yon l\u00F2t egzanp: Gen moun ki kw\u00E8 gen jou ki pi konsekan pase l\u00F2t. Gen l\u00F2t ki di tout jou se menm. Se pou chak moun gen konviksyon pa yo.",
    "Moun ki kw\u00E8 yon jou pi konsekan pase l\u00F2t, li f\u00E8 sa pa resp\u00E8 pou M\u00E8t la menm jan ak moun ki manje tout manje a, li f\u00E8 sa pa resp\u00E8 pou M\u00E8t la paske li di Bondye m\u00E8si pou manje a. Moun ki pa manje tout manje a, li f\u00E8 sa tou pa resp\u00E8 pou M\u00E8t la, paske li menm tou, li di Bondye m\u00E8si.",
    "Se konsa, pa gen yon s\u00E8l moun nan nou k\u0027ap viv pou t\u00E8t pa li. Pa gen yonn nan nou tou k\u0027ap mouri pou t\u00E8t pa li. Paske si n\u0027ap viv, n\u0027ap viv pou Sey\u00E8 a,",
    "si n\u0027ap mouri, n\u0027ap mouri pou Sey\u00E8 a tou. Konsa, kit nou vivan, kit nou mouri, se pou Sey\u00E8 a nou ye.",
    "Paske, Kris la te mouri, apre sa li leve soti vivan ank\u00F2 pou l\u0027 te kapab M\u00E8t tout moun, ni moun vivan yo ni moun mouri yo.",
    "Men ou menm, pouki pou w\u0027ap jije fr\u00E8 ou konsa? Ou menm, pouki pou w\u0027ap meprize fr\u00E8 ou konsa? Nou tout gen pou konpar\u00E8t devan tribinal Bondye a.",
    "Paske men sa ki ekri nan Liv la: M\u00E8t la di: Jan nou konnen mwen vivan an vre, konsa tou, tout moun gen pou mete ajenou devan mwen. Nan tout lang moun va pale byen f\u00F2 pou rekon\u00E8t pouvwa Bondye.",
    "Se konsa, chak moun gen pou rann Bondye kont pou t\u00E8t pa yo.",
    "Ann sispann yonn ap jije l\u00F2t. Pito nou pran desizyon pou n\u0027 pa f\u00E8 anyen ki kapab f\u00E8 fr\u00E8 nou bite osinon tonbe nan peche.",
    "Paske, mwen menm k\u0027ap viv ansanm av\u00E8k Sey\u00E8 Jezi a, mwen s\u00E8ten pa gen anyen nan sa yo di ki pa bon pou moun k\u0027ap s\u00E8vi Bondye ki soti tou konsa nan men Bondye. Si yon moun kw\u00E8 yon bagay pa bon pou moun k\u0027ap s\u00E8vi Bondye, bagay la pa bon pou li paske li mete sa nan t\u00E8t li.",
    "Si ou f\u00E8 fr\u00E8 ou lapenn pou t\u00E8t yon manje ou manje, ou pa gen renmen nan k\u00E8 ou pou fr\u00E8 ou. Piga ou kite manje w\u0027ap manje a lak\u00F2z yon fr\u00E8 p\u00E8di sou kont ou, paske li menm Kris la te mouri pou l\u0027 te ka sove l\u0027 tou.",
    "Sa ki byen pou ou pa dwe yon okazyon pou f\u00E8 yo pale ou mal.",
    "Gouv\u00E8nman Bondye ki wa a, se pa yon af\u00E8 manje ak bw\u00E8, men se yon keksyon f\u00E8 sa ki byen, viv ak k\u00E8 poze ak k\u00E8 kontan. Bagay sa yo, se Sentespri ki bay yo.",
    "Moun k\u0027ap s\u00E8vi Kris la konsa, se yo ki f\u00E8 Bondye plezi. Tout moun ap dak\u00F2 ak sa.",
    "Se sak f\u00E8, ann toujou chache bagay ki kapab ede nou viv ak k\u00E8 poze, bagay ki pou penm\u00E8t nou yonn soutni l\u00F2t nan konfyans nou nan Bondye.",
    "Piga kraze travay Bondye a pout\u00E8t yon keksyon manje. Nou ka manje tout manje, se vre. Men, sa pa bon pou nou manje kich\u00F2y ki ka lak\u00F2z yon fr\u00E8 tonbe nan peche.",
    "Sa ki byen an, se l\u00E8 ou pa manje vyann, ni bw\u00E8 diven, ni f\u00E8 okenn l\u00F2t bagay ki kapab f\u00E8 fr\u00E8 ou tonbe nan peche.",
    "Sa ou kw\u00E8 ou menm sou sa, gade l\u0027 pou t\u00E8t ou devan Bondye. benediksyon pou yon moun ki pa santi l\u0027 koupab l\u00E8 l\u0027ap f\u00E8 sa li kw\u00E8 li dwe f\u00E8.",
    "Men, moun ki gen doutans sou sa l\u0027ap manje a, Bondye kondannen l\u0027 l\u00E8 l\u0027 manje l\u0027, paske li aji san konviksyon. Tout sa ou f\u00E8 san konviksyon se peche."
  ],
  [
    "Nou menm ki f\u00F2 nan konfyans nou nan Bondye, se pou nou ede sa ki f\u00E8b yo pote febl\u00E8s yo. Nou pa dwe ap chache sa ki f\u00E8 nou plezi s\u00E8lman.",
    "Okontr\u00E8, se pou nou chak chache f\u00E8 fr\u00E8 par\u00E8y nou plezi pou byen l\u0027, konsa n\u0027a f\u00E8 l\u0027 grandi nan konfyans li nan Bondye.",
    "Paske Kris la pa t\u0027 chache sa ki te f\u00E8 l\u0027 plezi, men dapre sa ki ekri a: Moun ki t\u0027ap joure ou yo, se tankou si se mwen menm yo t\u0027ap joure.",
    "Se konsa, tou sa ki te ekri nan Liv la depi nan tan lontan, yo te ekri yo pou moutre nou anpil bagay, wi, pou bagay nou jwenn ekri nan Liv la ka ban nou pasyans ak ankourajman pou n\u0027 ka mete tout espwa nou nan Bondye.",
    "Se pou Bondye ki bay pasyans ak ankourajman an f\u00E8 nou viv byen yonn ak l\u00F2t, pou nou ka swiv egzanp nou jwenn nan Jezikri.",
    "Konsa, n\u0027a mete k\u00E8 nou ak bouch nou ansanm pou f\u00E8 lwanj Bondye, papa Jezikri, Sey\u00E8 nou an.",
    "Se pou yonn asepte l\u00F2t jan l\u0027 ye a, menm jan Kris la te asepte nou an pou sa te tounen yon lwanj pou Bondye.",
    "Men sa m\u0027 vle di: Kris la te f\u00E8 t\u00E8t li s\u00E8vit\u00E8 jwif yo pou l\u0027 te ka f\u00E8 pwom\u00E8s Bondye te f\u00E8 zans\u00E8t nou yo rive vre, epi pou l\u0027 te moutre jan Bondye kenbe paw\u00F2l li.",
    "Men, li te vini pou moun l\u00F2t nasyon yo tou, pou yo te ka f\u00E8 lwanj Bondye pou jan li gen k\u00E8 sansib, jan sa te ekri nan Liv la: Se pout\u00E8t sa m\u0027a f\u00E8 lwanj ou nan mitan l\u00F2t nasyon yo. Se pout\u00E8t sa m\u0027a chante pou non ou.",
    "Liv la di ank\u00F2: Nou menm moun l\u00F2t nasyon yo, f\u00E8 k\u00E8 nou kontan ansanm av\u00E8k p\u00E8p Bondye chwazi a.",
    "Li di ank\u00F2: F\u00E8 lwanj M\u00E8t la, nou menm moun l\u00F2t nasyon yo! Wi, se pou tout p\u00E8p yo f\u00E8 lwanj li!",
    "Ezayi di tou: Li gen pou l\u0027 vini, pitit pitit Izayi a. Li va par\u00E8t pou gouv\u00E8nen l\u00F2t nasyon yo. Nasyon yo va mete espwa yo nan li.",
    "Mwen mande Bondye ki bay espwa a pou l\u0027 f\u00E8 k\u00E8 nou kontan n\u00E8t, pou l\u0027 f\u00E8 k\u00E8 nou poze ak konfyans nou gen nan li a. Se konsa espwa nou va toujou ap grandi ak pouvwa Sentespri a.",
    "Fr\u00E8 m\u0027 yo, mwen gen f\u00E8m konviksyon nou gen kont bon santiman nan k\u00E8 nou, nou gen kont konesans sou nou pou yonn ka bay l\u00F2t kons\u00E8y.",
    "Men, mwen te penm\u00E8t mwen ekri nou sou anpil pwen nan l\u00E8t mwen an pou mwen te ka f\u00E8 nou chonje sa nou te konnen deja. Mwen te penm\u00E8t mwen f\u00E8 sa pout\u00E8t fav\u00E8 Bondye te f\u00E8 m\u0027 lan,",
    "pou m\u0027 te s\u00E8vi Jezikri pandan m\u0027ap travay nan mitan moun l\u00F2t nasyon yo. L\u00E8 m\u0027ap f\u00E8 konnen bon nouv\u00E8l Bondye a, se yon s\u00E8vis apa pou Bondye m\u0027ap rann, pou moun l\u00F2t nasyon yo ka tounen yon ofrann ki f\u00E8 Bondye plezi, yon ofrann yo mete apa pou Bondye ak pouvwa Sentespri a.",
    "Se pou sa, mwen gen dwa kontan n\u00E8t pou travay m\u0027ap f\u00E8 ansanm ak Jezikri pou Bondye.",
    "-(we v\u00E8s\u00E8 pwochen)",
    "Wi, m\u0027ap penm\u00E8t mwen f\u00E8 nou konnen s\u00E8lman sa Kris la te f\u00E8 m\u0027 f\u00E8 ak sa li te f\u00E8 m\u0027 di, av\u00E8k f\u00F2s mirak ak b\u00E8l bagay ak pouvwa Lespri Bondye a. Tou sa, pou mennen moun l\u00F2t nasyon yo vin nan pye Bondye pou obeyi li. Se konsa, depi lavil Jerizal\u00E8m jouk nan peyi Iliri, mwen pa manke mache bay bon nouv\u00E8l ki pale sou Kris la toupatou.",
    "Men, lanbisyon m\u0027 se te pou m\u0027 f\u00E8 konnen bon nouv\u00E8l la s\u00E8lman kote moun pa t\u0027 ank\u00F2 janm tande nonmen non Kris la, pou m\u0027 pa t\u0027 bati sou fondasyon l\u00F2t moun te poze,",
    "jan sa te ekri nan Liv la: Moun ki pa t\u0027 ank\u00F2 konnen l\u0027 yo va w\u00E8. Moun ki pa t\u0027 ank\u00F2 tande nonmen non l\u0027 yo va konprann.",
    "Se rezon sa a ki te anpeche mwen anpil fwa al lakay nou.",
    "Men, koulye a, mwen pa gen anyen ki kenbe m\u0027 nan peyi sa yo ank\u00F2. Depi lontan mwen f\u00E8 lide ale w\u00E8 nou.",
    "Mwen ta renmen f\u00E8 sa l\u00E8 mapral an Espay lan. Wi, mwen gen espwa pase w\u00E8 nou pou nou kapab ede m\u0027 ale nan peyi sa a, apre m\u0027a fin pase k\u00E8k bon moman nan mitan nou.",
    "Men, koulye a, mwen pral Jerizal\u00E8m pou m\u0027 ka rann moun k\u0027ap viv apa pou Bondye yo yon s\u00E8vis.",
    "Legliz ki nan peyi Masedwan ak nan peyi Lakayi yo te pran sou yo pou yo te f\u00E8 yon ofrann pou ede p\u00F2v ki nan p\u00E8p Bondye a lavil Jerizal\u00E8m.",
    "Se yo menm menm ki te f\u00E8 lide sa a. Men, pou di vre, yo te dwe p\u00F2v yo sa. Paske, menm jan jwif yo te separe benediksyon ki soti nan Lespri Bondye a av\u00E8k moun ki pa t\u0027 jwif yo, konsa tou, moun ki pa jwif yo gen pou devwa pou rann yo s\u00E8vis av\u00E8k byen lat\u00E8 yo.",
    "L\u00E8 m\u0027a fini av\u00E8k zaf\u00E8 sa a, le m\u0027a renm\u00E8t tout lajan yo te ranmase a nan men, l\u00E8 sa a m\u0027a pati pou Espay, m\u0027a pase w\u00E8 nou sou wout.",
    "Mwen konnen le m\u0027a rive w\u00E8 nou an, se av\u00E8k tout benediksyon Kris la m\u0027a rive.",
    "Men sa m\u0027 mande nou, fr\u00E8 m\u0027 yo: nan non Jezikri, Sey\u00E8 nou an, nan non renmen Lespri a ban nou, tanpri, pa lage m\u0027 nan batay la pou kont mwen, lapriy\u00E8 Bondye pou mwen.",
    "Lapriy\u00E8 pou m\u0027 ka delivre anba moun Jide yo ki pa vle kw\u00E8. Lapriy\u00E8 tou pou moun k\u0027ap viv apa pou Bondye nan lavil Jerizal\u00E8m, pou yo ka byen resevwa lajan m\u0027ap pote ba yo a.",
    "Konsa, si Bondye vle, m\u0027a rive lakay nou ak k\u00E8 kontan, epi m\u0027a pran yon ti repo nan mitan nou.",
    "Se pou Bondye ki bay k\u00E8 poze a av\u00E8k nou tout. Am\u00E8n."
  ],
  [
    "Mwen rek\u00F2mande nou Febe, yon s\u00E8 k\u0027ap s\u00E8vi nan legliz Sankre a.",
    "Resevwa li nan non Sey\u00E8 a, jan moun k\u0027ap viv apa pou Bondye yo dwe f\u00E8 l\u0027 yonn pou l\u00F2t. Ede l\u0027 nan tou sa li ka bezwen, paske li menm li deja ede anpil moun l\u00E8fini li te ede m\u0027 anpil tou.",
    "Di Priska ak Akilas bonjou pou mwen. Yo t\u0027ap travay av\u00E8 m\u0027 nan s\u00E8vis Jezikri a.",
    "Yo te riske t\u00E8t yo pou sove lavi mwen. Se pa mwen s\u00E8lman k\u0027ap di yo mesi, se tout legliz ki nan moun l\u00F2t nasyon yo k\u0027ap di yo m\u00E8si tou.",
    "Di legliz ki sanble lakay yo a bonjou tou. Di Epayen\u00E8t, bon bon zanmi mwen an, bonjou. Se li menm premye moun ki te mete konfyans li nan Kris la nan peyi Lazi.",
    "Di Mari ki te bay k\u00F2 l\u0027 anpil traka pou nou an bonjou.",
    "Di Andwonikis ak Jenyas, fanmi m\u0027 yo ki te al nan prizon ansanm av\u00E8 m\u0027 yo, bonjou. Ap\u00F2t yo konsidere yo anpil, yo te patizan Kris la anvan mwen.",
    "Di Anplyatis, bon zanmi m\u0027 nan menm Sey\u00E8 a, bonjou.",
    "Di Iben, kanmarad travay mwen nan s\u00E8vis Kris la, bonjou ansanm ak Estakis, bon zanmi mwen an.",
    "Di Apel\u00E8s ki moutre jan li gen konfyans nan Kris la bonjou. Di moun lakay Aristobil yo bonjou.",
    "Di Ew\u00F2dyon, fanmi m\u0027 lan, bonjou. Di moun lakay Nasis yo ki kw\u00E8 nan Sey\u00E8 a bonjou.",
    "Di Trif\u00E8n ak Trif\u00F2z, de s\u00E8 k\u0027ap bay k\u00F2 yo anpil traka pou Sey\u00E8 a, bonjou. Di P\u00E8sid, bon zanmi m\u0027 ki te pran anpil fatig pou Sey\u00E8 a, bonjou.",
    "Di Rifis, nonm Bondye chwazi pou s\u00E8vis li a, bonjou ansanm ak manman l\u0027 ki yon manman pou mwen tou.",
    "Di Asenkrit, Flegon, Em\u00E8s, Patwobas, Emas ak tout fr\u00E8 yo ki ansanm ak yo a bonjou.",
    "Di Filol\u00F2g ak Jili, Nere ak s\u00E8 li a ansanm avek Olimpas ak tout manm legliz ki la av\u00E8k yo, bonjou.",
    "Yonn bo l\u00F2t pou mwen tankou fr\u00E8. Tout legliz Kris yo voye bonjou pou nou.",
    "M\u0027ap ban nou yon d\u00E8nye ti kons\u00E8y, fr\u00E8 m\u0027 yo: Veye k\u00F2 nou ak moun k\u0027ap simen divizyon, k\u0027ap pale kont sa yo te moutre nou an pou f\u00E8 moun ki kw\u00E8 yo p\u00E8di t\u00E8t yo.",
    "Moun konsa, se pa Kris la, Sey\u00E8 nou an, y\u0027ap s\u00E8vi. Se vant yo y\u0027ap s\u00E8vi. Y\u0027ap bay b\u00E8l paw\u00F2l, y\u0027ap f\u00E8 b\u00E8l diskou pou achte figi moun. Se konsa yo pran t\u00E8t ti inonsan yo.",
    "Pou nou menm, moun lavil W\u00F2m, tout moun konnen jan nou soum\u00E8t nou devan Sey\u00E8 a. Mwen byen kontan pou nou. Men, mwen ta renmen pou nou toujou chache f\u00E8 sa ki byen, pou nou pa lage k\u00F2 nou nan f\u00E8 sa ki mal.",
    "Anvan lontan, Bondye ki bay k\u00E8 poze a gen pou kraze Satan anba pye nou. Se pou benediksyon Jezi, Sey\u00E8 nou an, toujou la av\u00E8k nou.",
    "Timote, kanmarad travay mwen an, ansanm ak Liziyis, Jazon, Sozipat\u00E8, fanmi m\u0027 yo, yo tout voye bonjou pou nou.",
    "Mwen menm, T\u00E8siyis, ki kouche l\u00E8t sa a sou papye, mwen voye bonjou pou nou nan renmen Kris la.",
    "Gayis voye bonjou pou nou. Se lakay li mwen f\u00E8 ladesant. Epi se la tou tout legliz la f\u00E8 reyinyon. Eras, trezorye nan lavil la, ansanm ak fr\u00E8 Katis voye di nou bonjou.",
    "Se pou benediksyon Jezikri, Sey\u00E8 nou an, toujou la av\u00E8k nou tout.",
    "Ann f\u00E8 lwanj Bondye! Se li ki gen pouvwa pou f\u00E8 nou kenbe f\u00E8m nan konfyans lan dapre bon nouv\u00E8l m\u0027ap anonse a, dapre mesaj m\u0027ap preche sou Jezikri a, dapre konesans Bondye ban nou kif\u00E8 nou w\u00E8 plan travay li. Se li menm ki gen pouvwa pou f\u00E8 nou kenbe f\u00E8m nan konfyans sa a. Plan travay sa a te kache pandan lontan lontan.",
    "Men, koulye a, li par\u00E8t akl\u00E8 nan liv pwof\u00E8t yo te ekri yo. Konsa, dapre l\u00F2d ki soti nan Bondye ki la pou tout tan an, plan travay la rive an konesans moun tout l\u00F2t nasyon yo pou yo kapab mete konfyans yo nan Bondye, pou yo kapab f\u00E8 volonte Bondye.",
    "Wi, lwanj pou Bondye, li menm s\u00E8l ki gen bon konprann! Lwanj pou li nan Jezikri, depi tout tan epi pou tout tan! Am\u00E8n."
  ]
]