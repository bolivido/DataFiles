{
  "-bnumber": "43",
  "CHAPTER": [
    {
      "VERS": [
        {
          "text": "Anvan Bondye te kreye anyen, Paw\u00F2l la te la. Paw\u00F2l la te av\u00E8k Bondye. Sa Bondye te ye, se sa Paw\u00F2l la te ye tou."
        },
        {
          "text": "Paw\u00F2l la te la av\u00E8k Bondye depi nan konmansman."
        },
        {
          "text": "Se ak Paw\u00F2l la Bondye f\u00E8 tout bagay. Nan tou sa ki te f\u00E8t, pa t\u0027 gen anyen ki te f\u00E8t san Paw\u00F2l la."
        },
        {
          "text": "Lavi, se nan li sa te ye. Se lavi sa a ki te bay tout moun limy\u00E8."
        },
        {
          "text": "Limy\u00E8 a klere nan f\u00E8nwa a. Men, f\u00E8nwa a pa t\u0027 resevwa li."
        },
        {
          "text": "Bondye te voye yon nonm ki te rele Jan."
        },
        {
          "text": "Li te vin s\u00E8vi temwen pou pale sou limy\u00E8 a. Li te vini pou tout moun ki te tande mesaj li a te ka kw\u00E8."
        },
        {
          "text": "Se pa li menm ki te limy\u00E8 a. Li te vin pou s\u00E8vi temwen pou pale sou limy\u00E8 a."
        },
        {
          "text": "Limy\u00E8 sa a, se li ki limy\u00E8 tout bon an. Se li menm ki vin sou lat\u00E8 epi k\u0027ap klere tout moun."
        },
        {
          "text": "Paw\u00F2l la te nan lemonn. Se ak Paw\u00F2l la Bondye te f\u00E8 tou sa ki nan lemonn; men, moun ki nan lemonn pa t\u0027 rekon\u00E8t li."
        },
        {
          "text": "Li vin nan peyi l\u0027; men tout moun nan peyi l\u0027 pa t\u0027 resevwa li."
        },
        {
          "text": "Men, sa ki te resevwa l\u0027 yo, sa ki te kw\u00E8 nan li yo, li ba yo pouvwa tounen pitit Bondye."
        },
        {
          "text": "Yo pa t\u0027 vin pitit Bondye jan sa f\u00E8t pami l\u00E8z\u00F2m sou lat\u00E8, paske sa pa t\u0027 soti nan egzijans lach\u00E8, ni nan volonte l\u00E8z\u00F2m. Se Bondye menm ki te papa yo."
        },
        {
          "text": "Paw\u00F2l la tounen moun. Li te vin viv nan mitan nou, li mennen yon lavi ki te konf\u00F2m n\u00E8t ak verite a, ak renmen nan tout k\u00E8 li. Nou w\u00E8 pouvwa li, se te pouvwa Bondye Papa a te bay s\u00E8l Pitit li a."
        },
        {
          "text": "Se li menm Jan Batis t\u0027ap pale a, l\u00E8 l\u0027 te di byen f\u00F2: Men moun mwen t\u0027ap pale nou an, l\u00E8 m\u0027 te di nou: L\u0027ap vin apre mwen. Men, li gen plis pouvwa pase m\u0027, paske li te la anvan mwen."
        },
        {
          "text": "Nou tout nou resevwa pa nou nan tout kantite byen l\u0027 yo. Li ban nou fav\u00E8 sou fav\u00E8."
        },
        {
          "text": "Bondye f\u00E8 Moyiz ban nou lalwa. Men, se Jezikri ki f\u00E8 nou konnen renmen Bondye a ansanm ak verite a."
        },
        {
          "text": "Pesonn pa janm w\u00E8 Bondye. Men, s\u00E8l Pitit Bondye a, li menm ki Bondye tou, li menm k\u0027ap viv k\u00F2tak\u00F2t ak Papa a, se li menm ki f\u00E8 moun konnen Bondye."
        },
        {
          "text": "Men sa Jan Batis te di l\u00E8 jwif ki lavil Jerizal\u00E8m yo te voye k\u00E8k pr\u00E8t ak k\u00E8k moun Levi vin mande l\u0027 ki moun li ye."
        },
        {
          "text": "Jan pa t\u0027 refize reponn yo, li di yo kareman devan tout moun: Se pa mwen ki Kris la."
        },
        {
          "text": "Yo mande li: Ki moun ou ye at\u00F2? Ou se Eli? Jan reponn yo: Non, mwen pa Eli. Yo di li: Ou se pwof\u00E8t la? Li reponn yo: Non."
        },
        {
          "text": "L\u00E8 sa a yo di li: Ki moun ou ye menm? Paske, nou gen pou n\u0027 pote yon repons bay moun ki voye nou yo. Ki moun ou di ou ye?"
        },
        {
          "text": "Jan reponn: Mwen se vwa nonm k\u0027ap rele nan dez\u00E8 a: Plani chemen an byen plani pou M\u00E8t la! (Se sa pwof\u00E8t Ezayi te di.)"
        },
        {
          "text": "Gen nan moun yo te voye b\u00F2 kot Jan yo ki te soti lakay farizyen yo."
        },
        {
          "text": "Yo mande li: Si ou pa ni Kris la, ni Eli, ni pwof\u00E8t la, di nou poukisa w\u0027ap batize moun?"
        },
        {
          "text": "Jan reponn yo: Mwen menm, mwen batize nou nan dlo. Men, nan mitan nou la a, gen yon moun nou pa konnen."
        },
        {
          "text": "L\u0027ap vin apre m\u0027, men mwen pa bon ase pou m\u0027 ta demare k\u00F2d sapat li."
        },
        {
          "text": "Tout bagay sa yo t\u0027ap pase kote yo rele Betani an, l\u00F2t b\u00F2 larivy\u00E8 Jouden kote Jan t\u0027ap batize a."
        },
        {
          "text": "Nan denmen, Jan w\u00E8 Jezi ki t\u0027ap vin jwenn li, li di: Men ti mouton Bondye a k\u0027ap wete peche moun sou tout lat\u00E8."
        },
        {
          "text": "Men moun mwen t\u0027ap pale nou an, l\u00E8 m\u0027 te di nou gen yon nonm k\u0027ap vin apre m\u0027 men ki gen plis pouvwa pase m\u0027, paske li te la anvan mwen."
        },
        {
          "text": "Mwen pa t\u0027 konnen ki moun sa tapral ye. Men, mwen vin batize nou nan dlo pou moun p\u00E8p Izray\u00E8l yo te ka rekon\u00E8t li."
        },
        {
          "text": "Jan di yo ank\u00F2: Mwen w\u00E8 Lespri Bondye a desann sot nan sy\u00E8l la tankou yon ti pijon, li rete sou t\u00E8t li."
        },
        {
          "text": "L\u00E8 sa a, mwen pa t\u0027 ank\u00F2 konnen ki moun li te ye. Men, Bondye ki te voye m\u0027 batize nan dlo a, te di m\u0027: Wa w\u00E8 Lespri Bondye a desann. La rete sou t\u00E8t yon nonm: Se li menm ki gen pou batize moun nan Sentespri."
        },
        {
          "text": "Jan di yo ank\u00F2: Mwen w\u00E8 sa ak je m\u0027, se sa ki f\u00E8 mwen di nou se li ki Pitit Bondye a vre."
        },
        {
          "text": "Nan denmen, Jan te menm kote a ank\u00F2 ak de nan patizan li yo."
        },
        {
          "text": "Li w\u00E8 Jezi ki t\u0027ap pase, li di: Men ti mouton Bondye a."
        },
        {
          "text": "De patizan yo tande sa Jan t\u0027ap di a, yo pran swiv Jezi."
        },
        {
          "text": "Jezi vire t\u00E8t li gade, li w\u00E8 yo t\u0027ap swiv li. Li mande yo: Sa n\u0027ap chache? Yo mande li: Ki kote ou rete, Rabi? (Mo rabi sa a vle di m\u00E8t.)"
        },
        {
          "text": "Li reponn yo: Vini non, n\u0027a w\u00E8. Y\u0027 ale vre. Yo w\u00E8 kote l\u0027 te rete a. Yo pase r\u00E8s jounen an av\u00E8 li. (Li te v\u00E8 katr\u00E8 konsa nan apremidi.)"
        },
        {
          "text": "Andre, fr\u00E8 Simon Py\u00E8 a, te yonn nan de moun ki te tande sa Jan te di a epi ki te swiv Jezi."
        },
        {
          "text": "Premye moun Andre rankontre se te Simon, fr\u00E8 li. Li di li konsa: Nou jwenn Mesi a (ki vle di: Kris la)."
        },
        {
          "text": "Li mennen Simon bay Jezi. Jezi gade l\u0027, li di: Se ou menm Simon, pitit Jan an? Y\u0027a rele ou Sefas. (Se menm bagay ak Py\u00E8, ki vle di w\u00F2ch.)"
        },
        {
          "text": "Nan denmen, Jezi te f\u00E8 lide ale nan peyi Galile. Li jwenn Filip sou wout la, li di li: Swiv mwen."
        },
        {
          "text": "(Filip te moun lavil Betsayda, kote Andre ak Py\u00E8 te rete a.)"
        },
        {
          "text": "Apre sa, Filip jwenn Natanay\u00E8l. Li di li: Nou jwenn moun Moyiz te pale nou nan liv lalwa a, moun pwof\u00E8t yo te pale a tou. Se Jezi, moun lavil Nazar\u00E8t, pitit gason Joz\u00E8f la."
        },
        {
          "text": "Natanay\u00E8l di li: Ki bon bagay ki ka soti Nazar\u00E8t? Filip reponn li: Vini non, wa w\u00E8."
        },
        {
          "text": "L\u00E8 Jezi w\u00E8 Natanay\u00E8l ap vin b\u00F2 kote l\u0027, li di sou li: Men yon moun p\u00E8p Izray\u00E8l tout bon. Se yon nonm ki pa gen riz nan li."
        },
        {
          "text": "Natanay\u00E8l mande li: Ki jan ou f\u00E8 konnen mwen? Jezi reponn li: Anvan Filip te rele ou la, mwen te w\u00E8 ou l\u00E8 ou te anba pye fig frans lan."
        },
        {
          "text": "L\u00E8 sa a, Natanay\u00E8l di li: M\u00E8t, ou se Pitit Bondye a. Ou se wa p\u00E8p Izray\u00E8l la!"
        },
        {
          "text": "Jezi reponn li: Paske mwen di ou mwen te w\u00E8 ou anba fig frans lan, pout\u00E8t sa ase ou kw\u00E8? Ou gen pou w\u00E8 bagay pi gwo pase sa."
        },
        {
          "text": "Apre sa, li di yo: Sa m\u0027ap di nou la a, se vre wi: N\u0027a w\u00E8 sy\u00E8l la louvri, av\u00E8k zanj Bondye yo k\u0027ap moute desann sou Moun Bondye voye nan lach\u00E8 a."
        }
      ]
    },
    {
      "VERS": [
        {
          "text": "De jou apre sa, te gen yon maryaj lavil Kana nan peyi Galile. Manman Jez te la,"
        },
        {
          "text": "yo te envite Jezi ak disip li yo nan n\u00F2s la tou."
        },
        {
          "text": "Rive yon l\u00E8 pa t\u0027 gen diven ank\u00F2. Manman Jezi di l\u0027 konsa: Yo pa gen diven ank\u00F2 non."
        },
        {
          "text": "Men Jezi reponn li: Nan kisa mwen ye av\u00E8 ou, madanm? L\u00E8 pa m\u0027 lan poko rive."
        },
        {
          "text": "L\u00E8 sa a, manman Jezi di moun ki t\u0027ap s\u00E8vi yo: F\u00E8 tou sa l\u0027 di nou f\u00E8."
        },
        {
          "text": "Te gen sis gwo ja f\u00E8t an w\u00F2ch ki te s\u00E8vi pou jwif yo lave k\u00F2 yo dapre koutim yo. Yo te gwo ase pou chak te kenbe vin trant galon konsa."
        },
        {
          "text": "Jezi di moun ki t\u0027ap s\u00E8vi yo: Plen ja yo dlo. Yo plen yo ra bouch."
        },
        {
          "text": "L\u00E8 yo fini, Jezi di yo: Pran ti gout nan dlo sa a, pote bay ch\u00E8f kanbiz la goute. Yo pote ti gout bay ch\u00E8f kanbiz la."
        },
        {
          "text": "Ch\u00E8f kanbiz la goute dlo ki te tounen diven an. Li pa t\u0027 konnen ki b\u00F2 diven sa a te soti. (Men, domestik yo ki te pran dlo a te konnen.) Li rele nonm ki t\u0027ap marye a,"
        },
        {
          "text": "li di li konsa: Tout moun s\u00E8vi pi bon diven an anvan. Se apre tout envite yo fin sou, se l\u00E8 sa a yo s\u00E8vi diven ki pa tw\u00F2 bon an. Men ou menm, ou te sere pi bon diven an. Se koulye a w\u0027ap s\u00E8vi l\u0027."
        },
        {
          "text": "Se konsa Jezi te f\u00E8 premye mirak li lavil Kana nan peyi Galile. Li te f\u00E8 w\u00E8 pouvwa li. Sa te f\u00E8 disip li yo kw\u00E8 nan li."
        },
        {
          "text": "Apre sa, li ale lavil Kap\u00E8naw\u00F2m ansanm ak manman l\u0027, fr\u00E8 l\u0027 yo ak disip li yo. Yo pase de twa jou la."
        },
        {
          "text": "F\u00E8t Delivrans jwif yo te vanse rive. Se konsa Jezi moute Jerizal\u00E8m."
        },
        {
          "text": "Li jwenn yon bann moun nan tanp lan ki t\u0027ap vann b\u00E8f, mouton ak pijon. Gen l\u00F2t menm ki te chita d\u00E8y\u00E8 tab yo ap chanje lajan."
        },
        {
          "text": "Li pran k\u00E8k k\u00F2d, li mare yo ansanm, li f\u00E8 yon fw\u00E8t ak yo. Epi li mete tout moun yo dey\u00F2 nan tanp lan ansanm ak tout mouton yo ak tout b\u00E8f yo. Li chavire tab moun ki t\u0027ap chanje lajan yo, li jete tout k\u00F2b yo at\u00E8."
        },
        {
          "text": "Li di moun ki t\u0027ap vann pijon yo: Wete sa la. Pa f\u00E8 kay Papa m\u0027 lan tounen yon boutik kote yo f\u00E8 kom\u00E8s."
        },
        {
          "text": "Disip li yo vin chonje paw\u00F2l sa yo ki te ekri nan Liv la: O Bondye, mwen sit\u00E8lman renmen kay ou a, mwen santi se tankou yon dife k\u0027ap boule tout anndan mwen."
        },
        {
          "text": "Jwif yo mande li: Ki mirak ou ka f\u00E8 pou moutre nou ou gen dwa f\u00E8 sa w\u0027ap f\u00E8 la a?"
        },
        {
          "text": "Jezi reponn yo: Kraze tanp sa a koulye a. Nan twa jou m\u0027ap rebati l\u0027 ban nou."
        },
        {
          "text": "Jwif yo di li: Yo pran karannsizan pou yo bati tanp sa a, pou ou menm, pou ou ta pran twa s\u00E8l jou pou rebati li?"
        },
        {
          "text": "Men Jezi li menm, l\u00E8 l\u0027 t\u0027ap di mo tanp lan se pw\u00F2p k\u00F2 li li te gen nan t\u00E8t li."
        },
        {
          "text": "L\u00E8 Jezi leve soti vivan nan lanm\u00F2, disip li yo vin chonje li te di sa. Se konsa yo te kw\u00E8 sa ki te ekri nan Liv la ansanm ak tout paw\u00F2l Jezi te di yo."
        },
        {
          "text": "Pandan Jezi te Jerizal\u00E8m pou f\u00E8t Delivrans lan anpil moun te kw\u00E8 nan li l\u00E8 yo te w\u00E8 mirak li t\u0027ap f\u00E8."
        },
        {
          "text": "Men, Jezi pa t\u0027 f\u00E8 okenn ladan yo konfyans, paske li te konnen yo tout byen."
        },
        {
          "text": "Li pa t\u0027 bezwen moun te di l\u0027 anyen sou pesonn, paske li menm li te konnen sa ki nan k\u00E8 yo."
        }
      ]
    },
    {
      "VERS": [
        {
          "text": "Te gen yon nonm yo te rele Nikod\u00E8m ki te f\u00E8 pati gwoup farizyen yo. Se te yonn nan ch\u00E8f jwif yo."
        },
        {
          "text": "Yon jou lannwit, li vin b\u00F2 kot Jezi, li di l\u0027 konsa: M\u00E8t, nou konnen se Bondye ki voye ou moutre nou tout bagay sa yo. Paske, pesonn pa ka f\u00E8 tout mirak w\u0027ap f\u00E8 yo si Bondye pa av\u00E8k li."
        },
        {
          "text": "Jezi reponn li: Sa m\u0027ap di ou la a, se vre wi: Pesonn pa kapab w\u00E8 P\u00E8yi kote Bondye Wa a si li pa f\u00E8t yon dezy\u00E8m fwa."
        },
        {
          "text": "Nikod\u00E8m di li: Ki jan yon nonm ki fin granmoun ka f\u00E8t yon dezy\u00E8m fwa? Li pa ka tounen nan vant manman l\u0027, pou l\u0027 f\u00E8t yon l\u00F2t fwa ank\u00F2."
        },
        {
          "text": "Jezi reponn li: Sa m\u0027ap di ou la a, se vre wi: Pesonn pa ka antre nan Peyi kote Bondye Wa a si li pa f\u00E8t nan dlo ak nan Sentespri."
        },
        {
          "text": "Lach\u00E8 soti nan lach\u00E8, lespri soti nan Lespri Bondye."
        },
        {
          "text": "Pa sezi si mwen di ou: se pou nou f\u00E8t yon dezy\u00E8m fwa."
        },
        {
          "text": "Van an soufle kote l\u0027 vle. Ou tande bri l\u0027ap f\u00E8. Men, ou pa konnen ki b\u00F2 l\u0027 soti, ni ki b\u00F2 l\u0027 prale. Se menm jan an pou tout moun ki f\u00E8t nan Lespri Bondye."
        },
        {
          "text": "L\u00E8 sa a Nikod\u00E8m di li: Ki jan sa ka f\u00E8t menm?"
        },
        {
          "text": "Jezi reponn li: Ou se yon gwo m\u00E8t k\u0027ap moutre p\u00E8p Izray\u00E8l la anpil bagay, epi ou pa konn bagay sa yo?"
        },
        {
          "text": "Sa m\u0027ap di ou la a, se vre wi: mwen menm, mwen pale sa m\u0027 konnen, mwen di sa m\u0027 te w\u00E8. Men nou menm, nou pa vle asepte sa m\u0027ap di a."
        },
        {
          "text": "Nou pa kw\u00E8 m\u0027 l\u00E8 m\u0027ap pale nou bagay k\u0027ap pase isit sou lat\u00E8. Ki jan n\u0027a f\u00E8 kw\u00E8 m\u0027 l\u00E8 m\u0027a pale nou bagay k\u0027ap pase nan sy\u00E8l la?"
        },
        {
          "text": "Pesonn pa janm moute nan sy\u00E8l la, esepte Moun Bondye voye nan lach\u00E8 a ki desann soti nan sy\u00E8l la."
        },
        {
          "text": "Menm jan Moyiz te leve s\u00E8pan ki te f\u00E8t an bwonz lan byen wo sou yon poto nan mitan dez\u00E8 a, konsa tou yo gen pou yo leve Moun Bondye voye nan lach\u00E8 a byen wo tou."
        },
        {
          "text": "Tout moun ki mete konfyans yo nan li va gen lavi ki p\u0027ap janm fini an."
        },
        {
          "text": "Paske, Bondye sit\u00E8lman renmen l\u00E8z\u00F2m li bay s\u00E8l Pitit li a pou yo. Tout moun ki va mete konfyans yo nan li p\u0027ap pedi lavi yo. Okontr\u00E8 y\u0027a gen lavi ki p\u0027ap janm fini an."
        },
        {
          "text": "Bondye pa voye Pitit li a sou lat\u00E8 pou kondannen l\u00E8z\u00F2m, men pito pou l\u0027 te kapab delivre yo."
        },
        {
          "text": "Moun ki mete konfyans yo nan Pitit Bondye a p\u0027ap kondannen. Men, moun ki pa kw\u00E8 nan li, yo deja kondannen, paske yo pa t\u0027 gen konfyans nan s\u00E8l Pitit Bondye a."
        },
        {
          "text": "Men ki b\u00F2 kondannasyon an soti pou yo: limy\u00E8 a te vini nan lemonn, men l\u00E8z\u00F2m te pito f\u00E8nwa a pase limy\u00E8 a, paske sa y\u0027ap f\u00E8 a mal."
        },
        {
          "text": "L\u00E8 yon moun ap f\u00E8 sa ki mal, li pa vle w\u00E8 limy\u00E8 a, li p\u0027ap vini kote limy\u00E8 a ye, paske li p\u00E8 pou move zak li yo pa par\u00E8t akl\u00E8."
        },
        {
          "text": "Men, moun ki f\u00E8 sa ki bon vre, se nan limy\u00E8 a menm l\u0027ap vini, pou moun ka w\u00E8 akl\u00E8 se obeyi l\u0027ap obeyi Bondye nan sa l\u0027ap f\u00E8 a."
        },
        {
          "text": "Apre sa, Jezi ale ansanm ak disip li yo nan peyi Jide. Li rete k\u00E8k tan la ak yo, li t\u0027ap batize moun."
        },
        {
          "text": "Jan Batis menm t\u0027ap batize moun tou nan Enon, toupre Salim, paske te gen anpil dlo la. Anpil moun te vin jwenn li la pou l\u0027 li te batize yo."
        },
        {
          "text": "(L\u00E8 sa a, yo pa t\u0027 ank\u00F2 mete Jan Batis nan prizon.)"
        },
        {
          "text": "De twa nan patizan Jan yo tonbe diskite ak yon jwif sou regleman relijyon an ki mande pou moun lave k\u00F2 yo."
        },
        {
          "text": "Y\u0027 ale b\u00F2 kot Jan, yo di l\u0027 konsa: M\u00E8t, ou chonje nonm ki te av\u00E8 ou l\u00F2t b\u00F2 larivy\u00E8 Jouden an, moun ou t\u0027ap pale nou an? Enben, l\u0027ap batize koulye a. Tout moun al jwenn li."
        },
        {
          "text": "Jan reponn yo: Pesonn pa ka gen anyen si se pa Bondye nan sy\u00E8l la ki ba li li."
        },
        {
          "text": "Nou menm, nou ka di mwen te di nou sa: Se pa mwen ki Kris la, se voye Bondye voye m\u0027 pran devan li."
        },
        {
          "text": "Nan yon maryaj, lamarye se pou nonm k\u0027ap marye a. Zanmi nonm k\u0027ap marye a kanpe toupre l\u0027, l\u0027ap koute. Li pa manke kontan l\u00E8 li tande vwa nonm k\u0027ap marye a. Se konsa, mwen menm, mwen kontan n\u00E8t koulye a."
        },
        {
          "text": "Li f\u00E8t pou li vin pi gran, pou mwen menm, mwen vin pi piti toujou."
        },
        {
          "text": "Moun ki soti anwo a pi gran pase nou tout. Moun ki soti sou lat\u00E8, se pou lat\u00E8 li ye, l\u0027ap pale nou bagay ki sou lat\u00E8. Moun ki soti anwo nan sy\u00E8l la, li pi wo pase nou tout."
        },
        {
          "text": "L\u0027ap di sa l\u0027 w\u00E8, sa l\u0027 tande. Men, pesonn pa asepte mesaj li."
        },
        {
          "text": "Moun ki asepte sa l\u0027ap di a, li rekon\u00E8t sa Bondye di a se vre."
        },
        {
          "text": "Moun Bondye voye a, se paw\u00F2l Bondye l\u0027ap pale, paske Bondye ba li Sentespri san mezi."
        },
        {
          "text": "Papa a renmen Pitit la, li ba li pouvwa sou tout bagay."
        },
        {
          "text": "Moun ki mete konfyans yo nan Pitit la, yo gen lavi ki p\u0027ap janm fini an. Moun ki desobeyi Pitit la, yo p\u0027ap gen lavi sa a. Se k\u00F2l\u00E8 Bondye k\u0027ap tonbe sou yo."
        }
      ]
    },
    {
      "VERS": [
        {
          "text": "Farizyen yo tande Jezi t\u0027ap f\u00E8 plis patizan pase Jan, li t\u0027ap batize plis moun pase l\u0027 tou."
        },
        {
          "text": "(Men, pou di vre, Jezi pa t\u0027 janm batize pesonn. Se disip li yo ki t\u0027ap batize.)"
        },
        {
          "text": "L\u00E8 Jezi vin konn sa, li kite peyi Jide, li tounen nan peyi Galile."
        },
        {
          "text": "Sou wout la, f\u00F2k li te pase nan mitan peyi Samari."
        },
        {
          "text": "Li rive nan yon bouk Samari yo rele Sika, toupre moso t\u00E8 Jak\u00F2b te bay Joz\u00E8f, pitit gason l\u0027 lan."
        },
        {
          "text": "Se la pi Jak\u00F2b la te ye. Jezi menm te bouke, vwayaj la te fatige l\u0027 anpil. Li chita sou reb\u00F2 pi a. Li te b\u00F2 midi konsa."
        },
        {
          "text": "Yon fanm peyi Samari vin pou tire dlo. Jezi di l\u0027 konsa: Tanpri, ban m\u0027 ti gout dlo pou m\u0027 bw\u00E8."
        },
        {
          "text": "(Disip li yo te ale lavil la achte manje.)"
        },
        {
          "text": "Fanm Samari a di Jezi konsa: Kouman? Se pa jwif ou ye? Ki jan ou f\u00E8 mande m\u0027 dlo pou ou bw\u00E8, mwen menm ki moun Samari? (Paske, jwif yo pa t\u0027 gen rap\u00F2 ak moun Samari.)"
        },
        {
          "text": "Jezi reponn li: Si ou te konnen sa Bondye bay la, si ou te konnen ki moun k\u0027ap mande ou ti gout dlo pou bw\u00E8 a, se ou menm ki ta mande l\u0027 ba ou ti gout dlo bw\u00E8. L\u00E8 sa a, li ta ka ba ou nan dlo ki bay lavi a."
        },
        {
          "text": "Fanm lan di li: Msye, ou pa gen veso pou tire dlo. Epitou, pi a fon anpil. Ki b\u00F2 pou ou ta jwenn dlo ki bay lavi sa a?"
        },
        {
          "text": "Se Jak\u00F2b, zans\u00E8t nou, ki te ban nou pi sa a. Li te bw\u00E8 ladan li. Tout pitit li yo ansanm ak tout b\u00E8t li yo, se la yo te bw\u00E8 tou. Koulye a, ou pr\u00E8t pou di m\u0027 ou pi gran pase Jak\u00F2b?"
        },
        {
          "text": "Jezi reponn li: Tout moun ki bw\u00E8 dlo sa a gen pou l\u0027 swaf dlo ank\u00F2."
        },
        {
          "text": "Men, moun ki va bw\u00E8 nan dlo m\u0027ap ba li a, li p\u0027ap janm swaf dlo ank\u00F2. Paske, dlo m\u0027ap ba li a ap tounen yon sous dlo nan li k\u0027ap ba li lavi ki p\u0027ap janm fini an."
        },
        {
          "text": "Fanm lan di l\u0027: Tanpri, msye, ban m\u0027 ti gout nan dlo sa a non pou m\u0027 bw\u00E8, konsa mwen p\u0027ap janm anvi bw\u00E8 dlo ank\u00F2, mwen p\u0027ap bezwen tounen isit la vin tire dlo."
        },
        {
          "text": "Jezi di l\u0027 konsa: Ale rele mari ou. Apre sa, tounen vin jwenn mwen isit la."
        },
        {
          "text": "Fanmi lan reponn: Mwen pa gen mari. Jezi di l\u0027 konsa: Ou gen rezon di ou pa gen mari."
        },
        {
          "text": "Paske, ou pase senk mari deja. Epi nonm k\u0027ap viv av\u00E8 ou koulye a, se pa mari ou li ye. Ou pa ban m\u0027 manti."
        },
        {
          "text": "L\u00E8 sa a, fanm lan di l\u0027: Gen l\u00E8 ou se yon pwof\u00E8t, msye?"
        },
        {
          "text": "Zans\u00E8t nou yo nan peyi Samari te s\u00E8vi Bondye sou m\u00F2n sa a. Men nou menm jwif, nou di: S\u00E8l kote pou moun s\u00E8vi Bondye, se lavil Jerizal\u00E8m."
        },
        {
          "text": "Jezi reponn li: Madanm, ou m\u00E8t kw\u00E8 mwen. L\u00E8 a pral rive, se pa ni sou m\u00F2n sa a, ni lavil Jerizal\u00E8m pou n\u0027 s\u00E8vi Papa a."
        },
        {
          "text": "Nou menm, moun Samari, nou pa konnen sa n\u0027ap s\u00E8vi a. Nou menm jwif, nou konnen sa n\u0027ap s\u00E8vi a, paske moun k\u0027ap vin pou sove a, se nan mitan jwif yo l\u0027ap soti."
        },
        {
          "text": "Men, l\u00E8 a ap rive, li rive deja: tout moun k\u0027ap s\u00E8vi tout bon yo pral s\u00E8vi Papa a nan k\u00E8 yo jan sa dwe f\u00E8t. Se moun konsa Bondye vle pou s\u00E8vi li."
        },
        {
          "text": "Bondye, se Lespri li ye. Tout moun k\u0027ap s\u00E8vi l\u0027, se pou yo s\u00E8vi l\u0027 nan lespri yo jan sa dwe f\u00E8t la."
        },
        {
          "text": "Fanm lan di li: Mwen konnen Mesi a, moun yo rele Kris la, gen pou l\u0027 vini tou. L\u00E8 la vini, la esplike nou tout bagay sa yo."
        },
        {
          "text": "Jezi reponn li: Mwen menm k\u0027ap pale av\u00E8 ou la a, mwen se Kris la."
        },
        {
          "text": "L\u00E8 sa a, disip Jezi yo vin rive. Yo te sezi w\u00E8 l\u0027 ap pale ak yon fanm. Men, yo yonn pa mande l\u0027: Kisa ou gen av\u00E8k li? Osinon: Poukisa w\u0027ap pale av\u00E8 li?"
        },
        {
          "text": "Fanm lan menm kite krich dlo a la, li tounen li al lavil la. Li di moun yo:"
        },
        {
          "text": "Vini w\u00E8 yon nonm ki di m\u0027 tou sa m\u0027 f\u00E8. Eske nou pa kw\u00E8 se Kris la?"
        },
        {
          "text": "Moun yo soti lavil la, yo vin jwenn Jezi."
        },
        {
          "text": "Disip yo menm, b\u00F2 pa yo, t\u0027ap mande Jezi pou l\u0027 manje. Yo t\u0027ap di l\u0027: Tanpri, M\u00E8t, manje kich\u00F2y non!"
        },
        {
          "text": "Men, li reponn yo: Mwen gen pou m\u0027 manje yon manje nou pa konnen."
        },
        {
          "text": "L\u00E8 sa a, disip yo yonn pran mande l\u00F2t: Gen l\u00E8 yon moun pote manje ba li."
        },
        {
          "text": "Jezi di yo: Manje pa m\u0027, se f\u00E8 volonte moun ki voye m\u0027 lan; se pou m\u0027 fin f\u00E8 travay li ban m\u0027 f\u00E8 a."
        },
        {
          "text": "Nou menm, nou di: Nan kat mwa ank\u00F2 nou pral f\u00E8 rek\u00F2t. Mwen menm, mwen di nou: Gade jaden yo byen. Grenn yo fin mi, yo tou bon pou ranmase."
        },
        {
          "text": "Yo gen tan peye moun k\u0027ap ranmase rek\u00F2t la, l\u0027ap anpile grenn yo pou lavi ki p\u0027ap janm fini an. Se konsa, moun k\u0027ap simen an kontan; moun k\u0027ap ranmase a kontan tou ansanm av\u00E8k li."
        },
        {
          "text": "Sa paw\u00F2l la di a, se vre wi: Moun ki simen an, se pa li ki ranmase."
        },
        {
          "text": "Mwen voye nou ranmase nan yon jaden nou pa t\u0027 travay. Se l\u00F2t moun ki te travay li. Men, se nou menm k\u0027ap pwofite travay yo."
        },
        {
          "text": "Anpil moun Samari ki te rete nan Sika te kw\u00E8 nan Jezi pout\u00E8t sa madanm lan te di yo: Li di m\u0027 tou sa m\u0027 f\u00E8."
        },
        {
          "text": "Se konsa, l\u00E8 yo rive b\u00F2 kote li, yo mande l\u0027 pou l\u0027 rete av\u00E8k yo. Jezi pase de jou nan lavil la."
        },
        {
          "text": "Te gen anpil l\u00F2t moun ank\u00F2 ki te kw\u00E8 nan li, pout\u00E8t sa Jezi menm t\u0027ap di yo."
        },
        {
          "text": "Yo di fanm lan konsa: Koulye a nou kw\u00E8, se pa s\u00E8lman pout\u00E8t sa ou rakonte nou an, men tou paske nou tande l\u0027 nou menm ak de z\u00F2r\u00E8y nou. Nou konnen se li menm vre ki vin delivre moun sou lat\u00E8."
        },
        {
          "text": "L\u00E8 Jezi fin pase de jou sa yo la, li pati, li ale nan peyi Galile."
        },
        {
          "text": "Paske, se Jezi menm ki te di: Yo pa janm respekte yon pwof\u00E8t nan peyi kote l\u0027 soti."
        },
        {
          "text": "L\u00E8 li rive nan Galile, moun Galile yo te byen resevwa l\u0027, paske yo menm tou yo te al lavil Jerizal\u00E8m pou f\u00E8t Delivrans lan, yo te w\u00E8 tou sa li te f\u00E8 l\u00E8 sa a."
        },
        {
          "text": "Apre sa, Jezi tounen vin Kana nan Galile, kote li te f\u00E8 dlo tounen diven an. Nan lavil la te gen yon gwo fonksyon\u00E8 leta ki te gen yon pitit gason l\u0027 ki te malad nan yon l\u00F2t lavil yo rele Kap\u00E8naw\u00F2m."
        },
        {
          "text": "L\u00E8 li vin konnen Jezi te soti peyi Jide vin nan peyi Galile, li al jwenn li, li mande l\u0027 pou li al Kap\u00E8naw\u00F2m geri pitit li a ki te pr\u00E8t pou mouri."
        },
        {
          "text": "Jezi di l\u0027 konsa: Si nou pa w\u00E8 mirak ak b\u00E8l bagay, nou p\u0027ap janm kw\u00E8."
        },
        {
          "text": "Fonksyon\u00E8 a reponn li: M\u00E8t, vin av\u00E8 m\u0027 non, anvan pitit mwen an gen tan mouri."
        },
        {
          "text": "Jezi di li: Ou m\u00E8t al lakay ou. Pitit ou a p\u0027ap mouri. Nonm lan kw\u00E8 sa Jezi te di l\u0027 la, li ale."
        },
        {
          "text": "Li te sou wout lakay li toujou l\u00E8 domestik li yo vin jwenn li av\u00E8k nouv\u00E8l sa a: Pitit ou a pa mouri."
        },
        {
          "text": "Li mande yo: Kil\u00E8 ti gason an ref\u00E8? Yo reponn li: Y\u00E8 apremidi, b\u00F2 en\u00E8 konsa, lafy\u00E8b la tonbe."
        },
        {
          "text": "Papa a vin rekon\u00E8t se te l\u00E8 sa a menm Jezi te di l\u0027: Pitit gason ou lan p\u0027ap mouri. Se konsa li menm ansanm ak tout moun lakay li yo kw\u00E8 nan Jezi."
        },
        {
          "text": "Sa te f\u00E8 dezy\u00E8m mirak Jezi te f\u00E8 l\u00E8 l\u0027 tounen soti Jide vini nan peyi Galile."
        }
      ]
    },
    {
      "VERS": [
        {
          "text": "Apre sa, jwif yo te gen yon f\u00E8t nan tanp lan. Jezi moute Jerizal\u00E8m."
        },
        {
          "text": "Nan lavil la, b\u00F2 P\u00F2tay Mouton yo, te gen yon gwo basen dlo yo te rele nan lang ebre: Betzata. Te gen senk p\u00F2t ki te bay sou li."
        },
        {
          "text": "Devan p\u00F2t yo, te gen anpil moun ki te gen tout kalite maladi kouche la: gen sa ki te av\u00E8g, gen sa ki t\u0027ap bwete, gen sa ki te paralize. Yo tout yo t\u0027ap tann l\u00E8 dlo a pran bouyi."
        },
        {
          "text": "Paske, tanzantan, yon zanj Bondye te desann nan basen an vin brase dlo a. Premye moun malad ki te desann nan dlo a apre zanj lan te fin brase l\u0027 la te geri, nenp\u00F2t ki maladi li te genyen."
        },
        {
          "text": "Te gen yon nonm la ki te malad depi trantwitan."
        },
        {
          "text": "Jezi w\u00E8 l\u0027 kouche. Li vin konnen li te malad depi tout tan sa a. Li mande li: Eske ou vle geri?"
        },
        {
          "text": "Malad la reponn li: M\u00E8t, mwen pa gen pesonn pou mete m\u0027 nan basen an l\u00E8 dlo a ap bouyi. L\u00E8 mwen f\u00E8 sa pou m\u0027 ale, yon l\u00F2t gen tan desann anvan mwen."
        },
        {
          "text": "Jezi di li: Leve non. Pran nat ou, mache ou ale."
        },
        {
          "text": "Menm l\u00E8 a, nonm lan geri. Li ranmase nat li, li pran mache. Men, jou sa f\u00E8t la se te yon jou repo."
        },
        {
          "text": "Jwif yo di nonm ki te geri a: J\u00F2di a se jou repo. Lalwa nou an pa p\u00E8m\u00E8t pou w\u0027ap pote nat ou j\u00F2di a."
        },
        {
          "text": "Li reponn yo: Se moun ki geri m\u0027 lan wi ki di m\u0027 ranmase nat mwen, mache m\u0027 ale."
        },
        {
          "text": "L\u00E8 sa a, yo mande li: Kil\u00E8s sa a ki di ou ranmase nat ou, mache ou ale a?"
        },
        {
          "text": "Men, nonm ki te geri a pa t\u0027 konnen ki moun li te ye, paske te sit\u00E8lman gen moun la, Jezi te gen tan pati al f\u00E8 wout li."
        },
        {
          "text": "Pita, Jezi kontre nonm lan nan tanp lan. Li di li konsa: Koute non. Koulye a ou w\u00E8 ou geri, pa f\u00E8 peche, tande, pou bagay pi mal pa rive ou."
        },
        {
          "text": "Nonm lan al di jwif yo se Jezi ki te geri li."
        },
        {
          "text": "Se pout\u00E8t sa jwif yo tanmen p\u00E8sekite Jezi paske li te f\u00E8 sa yon jou repo."
        },
        {
          "text": "Men, Jezi reponn yo: Se tout tan Papa m\u0027 ap travay. Mwen menm tou, m\u0027ap travay."
        },
        {
          "text": "Pout\u00E8t paw\u00F2l sa a, jwif yo t\u0027ap chache pi r\u00E8d at\u00F2 pou yo te touye l\u0027. Li pa t\u0027 s\u00E8lman f\u00E8 bagay ki kont lalwa repo a, men li te di yo Bondye se papa li. L\u00E8 l\u0027 di sa, li te f\u00E8 t\u00E8t li pase pou menm moun ak Bondye."
        },
        {
          "text": "L\u00E8 sa a, Jezi reponn yo: Sa m\u0027ap di nou la a, se vre wi: Pitit Bondye a pa f\u00E8 anyen pou k\u00F2 li. Sa l\u0027 w\u00E8 Papa a f\u00E8, se sa l\u0027 f\u00E8 tou. Tou sa Papa a ap f\u00E8, Pitit la f\u00E8 l\u0027 tou."
        },
        {
          "text": "Papa a renmen Pitit la, li moutre l\u0027 tou sa li menm l\u0027ap f\u00E8. Li gen pou l\u0027 moutre l\u0027 f\u00E8 bagay ki pi estw\u00F2den\u00E8 pase sa. L\u00E8 sa a, nou p\u0027ap manke sezi."
        },
        {
          "text": "Papa a f\u00E8 moun mouri leve, li ba yo lavi ank\u00F2. Konsa tou, Pitit la bay moun li vle lavi."
        },
        {
          "text": "Papa a pa jije pesonn, men li bay Pitit la tout pouvwa pou jije."
        },
        {
          "text": "Konsa, tout moun va gen resp\u00E8 pou Pitit la, menm jan yo gen resp\u00E8 pou Papa a. Moun ki pa respekte Pitit la, li pa gen resp\u00E8 pou Papa ki voye l\u0027 la non plis."
        },
        {
          "text": "Sa m\u0027ap di nou la a, se vre wi: Yon moun ki koute paw\u00F2l mwen, ki mete konfyans nan moun ki voye m\u0027 lan, l\u0027ap gen lavi ki p\u0027ap janm fini an. Yo p\u0027ap kondannen li. Li deja soti nan lanm\u00F2, li antre nan lavi."
        },
        {
          "text": "Sa m\u0027ap di nou la a, se vre wi: L\u00E8 a ap rive, li rive deja: moun mouri yo pral tande vwa Pitit Bondye a. Tout moun mouri ki va tande vwa sa a pral gen lavi."
        },
        {
          "text": "Papa a gen pouvwa pou l\u0027 bay lavi. Konsa tou, li bay Pitit la pouvwa pou bay lavi tou."
        },
        {
          "text": "Li bay Pitit la otorite pou jije, paske Pitit la, se Moun Bondye voye nan lach\u00E8 a."
        },
        {
          "text": "Nou pa bezwen sezi. L\u00E8 a pral rive: tout m\u00F2 ki nan tonm pral tande vwa li,"
        },
        {
          "text": "yo pral leve soti vivan nan tonm yo. Moun ki f\u00E8 sa ki byen pral leve pou resevwa lavi ki p\u0027ap janm fini an. Men, tout moun ki f\u00E8 sa ki mal pral leve pou resevwa kondannasyon yo."
        },
        {
          "text": "Mwen pa kapab f\u00E8 anyen pou k\u00F2 mwen. M\u0027ap jije dapre sa Bondye di mwen. Jijman mwen bon paske sa m\u0027ap chache f\u00E8 a se pa sa m\u0027 vle, men sa moun ki voye m\u0027 lan vle."
        },
        {
          "text": "Si m\u0027 pale t\u00E8t mwen byen, moun pa ka asepte sa m\u0027ap di a pou verite."
        },
        {
          "text": "Men, se yon l\u00F2t k\u0027ap pale byen sou mwen. Mwen konnen sa l\u0027ap di sou mwen an, se verite."
        },
        {
          "text": "Nou te voye moun b\u00F2 kot Jan. Li te di nou verite a jan l\u0027 ye a."
        },
        {
          "text": "Mwen menm pout\u00E8t pa m\u0027, mwen pa bezwen pesonn pale pou mwen. Men, mwen di nou sa pou nou kapab sove."
        },
        {
          "text": "Jan te tankou yon lanp yo limen ki klere byen b\u00E8l. Pou yon tan, nou te byen kontan pwofite limy\u00E8 li a."
        },
        {
          "text": "Men, pou mwen menm, mwen gen yon l\u00F2t bagay ki pale an fav\u00E8 m\u0027 ki pi bon toujou pase sa Jan te di sou mwen an. Se travay m\u0027ap f\u00E8 a, travay Papa m\u0027 ban m\u0027 f\u00E8 a ki pale pou mwen. Sa f\u00E8 w\u00E8 se Papa a ki voye mwen."
        },
        {
          "text": "Papa ki voye m\u0027 lan, li menm tou l\u0027ap pale an fav\u00E8 mwen. Nou pa janm tande vwa l\u0027, ni nou pa janm w\u00E8 figi li."
        },
        {
          "text": "Nou pa kenbe paw\u00F2l li yo nan k\u00E8 nou, paske nou pa kw\u00E8 nan moun li voye a."
        },
        {
          "text": "N\u0027ap plede etidye sa ki ekri nan Liv la, paske nou mete nan t\u00E8t nou nou ka jwenn lavi ki pa janm fini an ladan li. Men, se Liv sa a menm ki pale sou mwen."
        },
        {
          "text": "Malgre sa, nou pa vle vin jwenn mwen pou nou ka gen lavi tout bon an."
        },
        {
          "text": "Mwen p\u0027ap chache lwanj nan men l\u00E8z\u00F2m."
        },
        {
          "text": "Men, mwen konnen ki moun nou ye: nou pa gen renmen pou Bondye nan k\u00E8 nou."
        },
        {
          "text": "Se Papa m\u0027 ki voye mwen. Men, nou pa vle resevwa mwen. Men, kite yon l\u00F2t moun vin pou kont li, n\u0027ap resevwa li."
        },
        {
          "text": "Nou renmen resevwa lwanj yonn nan men l\u00F2t, nou pa chache lwanj ki soti nan men Bondye ki pa gen par\u00E8y la. Nan kondisyon sa a, ki jan pou nou kw\u00E8?"
        },
        {
          "text": "Pa mete nan t\u00E8t nou mwen pral akize nou devan Papa mwen. Se Moyiz ki pral akize nou, Moyiz nou di ki tout espwa nou an."
        },
        {
          "text": "Si nou te kw\u00E8 tout bon nan Moyiz, nou ta kw\u00E8 nan mwen tou, paske li ekri sou mwen tou."
        },
        {
          "text": "Men, nou pa kw\u00E8 nan sa l\u0027 te ekri a. Ki jan pou n\u0027 ta f\u00E8 kw\u00E8 sa m\u0027ap di nou an?"
        }
      ]
    },
    {
      "VERS": [
        {
          "text": "Apre sa, Jezi janbe l\u00F2t b\u00F2 lanm\u00E8 Galile a. Yo rele lanm\u00E8 sa a lanm\u00E8 Tiberyad tou."
        },
        {
          "text": "Yon gwo foul moun t\u0027ap swiv li, paske yo te w\u00E8 mirak li t\u0027ap f\u00E8, jan li t\u0027ap geri anpil moun malad tou."
        },
        {
          "text": "Jezi moute sou yon ti m\u00F2n, li chita la ansanm ak disip li yo."
        },
        {
          "text": "Jou f\u00E8t Delivrans jwif yo te vanse rive."
        },
        {
          "text": "Jezi gade, li w\u00E8 yon gwo foul moun ki t\u0027ap vin jwenn li. Li rele Filip, li di l\u0027 konsa: Ki b\u00F2 nou ta ka jwenn manje pou n\u0027 achte pou n\u0027 bay moun sa yo manje?"
        },
        {
          "text": "(Li t\u0027ap di sa pou l\u0027 te w\u00E8 sa Filip tapral reponn li; li menm li te byen konnen sa l\u0027 tapral f\u00E8.)"
        },
        {
          "text": "Filip reponn li: Menm si nou ta gen desan (200) goud pou achte pen, pa ta gen ase pou chak moun ta jwenn ti kal."
        },
        {
          "text": "Yon l\u00F2t nan disip yo, Andre, fr\u00E8 Simon Py\u00E8 a, di li:"
        },
        {
          "text": "Gen yon ti gason la a ki gen senk pen f\u00E8t ak farenn l\u00F2j, ak de ti pwason. Men, sa pa anyen pou tout kantite moun sa yo."
        },
        {
          "text": "L\u00E8 sa a, Jezi di yo: F\u00E8 moun yo chita. (Te gen anpil z\u00E8b b\u00F2 la.) Moun yo chita, te gen senkmil (5.000) gason konsa."
        },
        {
          "text": "Jezi pran pen yo; l\u00E8 li fin di Bondye m\u00E8si pou yo, li bay tout moun ki te chita yo. Li f\u00E8 menm jan an tou ak pwason yo. Yo tout te jwenn kantite yo te vle."
        },
        {
          "text": "L\u00E8 tout fin manje vant plen, Jezi di disip li yo: Ranmase tout ti moso ki rete yo. Pa kite anyen gaspiye."
        },
        {
          "text": "Yo ranmase tout moso ki te rete nan senk pen moun yo te manje yo. Yo plen douz panyen pote ale."
        },
        {
          "text": "L\u00E8 moun yo w\u00E8 mirak Jezi te f\u00E8 a, yo di konsa: Se vre wi, nonm sa a se pwof\u00E8t ki te gen pou vini sou lat\u00E8 a."
        },
        {
          "text": "Jezi te vin konnen yo tapral pran l\u0027 pa f\u00F2s pou yo f\u00E8 l\u0027 wa. Li wete k\u00F2 l\u0027 ank\u00F2 sou ti m\u00F2n lan, men fwa sa a pou kont li."
        },
        {
          "text": "L\u00E8 sol\u00E8y fin kouche, disip li yo desann b\u00F2 lanm\u00E8 a."
        },
        {
          "text": "Yo moute nan yon kann\u00F2t, yo pran trav\u00E8se lanm\u00E8 a nan direksyon Kap\u00E8naw\u00F2m. Te fin f\u00E8 nwit n\u00E8t, men Jezi pa t\u0027 ank\u00F2 vin jwenn yo."
        },
        {
          "text": "Dlo lanm\u00E8 a te move paske van an te f\u00F2."
        },
        {
          "text": "Yo te gen tan naje zaviwon senk a sis kilom\u00E8t konsa deja, l\u00E8 yo w\u00E8 Jezi ki t\u0027ap vin b\u00F2 kann\u00F2t la. Li t\u0027ap mache sou dlo a. Yo tout te p\u00E8."
        },
        {
          "text": "Men, Jezi di yo: Se mwen menm. Nou pa bezwen p\u00E8."
        },
        {
          "text": "Yo te vle pran l\u0027 nan kann\u00F2t la, men lamenm yo f\u00E8 t\u00E8: yo te gen tan rive kote yo taprale a."
        },
        {
          "text": "Nan denmen, foul moun ki te rete l\u00F2t b\u00F2 lanm\u00E8 a te w\u00E8 te gen yon s\u00E8l kann\u00F2t ase. Yo te konnen Jezi pa t\u0027 moute nan kann\u00F2t la av\u00E8k disip li yo. Disip li yo te pati pou kont yo."
        },
        {
          "text": "Men, te gen l\u00F2t kann\u00F2t ki te soti lavil Tiberyad ki te rive b\u00F2 kote yo te manje pen an apre Sey\u00E8 a te di Bondye m\u00E8si a."
        },
        {
          "text": "L\u00E8 foul moun yo w\u00E8 ni Jezi, ni disip li yo pa t\u0027 la, yo moute nan kann\u00F2t sa yo, y\u0027 al chache l\u0027 lavil Kap\u00E8naw\u00F2m."
        },
        {
          "text": "Yo jwenn Jezi l\u00F2t b\u00F2 lanm\u00E8 a. Yo di li: M\u00E8t, kil\u00E8 ou gen tan rive isit la?"
        },
        {
          "text": "Jezi reponn yo: Sa m\u0027ap di nou la a, se vre wi: Se pa paske nou w\u00E8 mirak mwen f\u00E8 yo non kif\u00E8 n\u0027ap chache m\u0027 konsa. Se paske nou manje pen plen vant nou."
        },
        {
          "text": "Pa travay pou manje k\u0027ap gate! Travay pito pou manje k\u0027ap kons\u00E8ve, manje k\u0027ap bay lavi ki p\u0027ap janm fini an. Kalite manje sa a, se Moun Bondye voye nan lach\u00E8 a ki va ban nou l\u0027, paske se pou sa Bondye Papa a voye li."
        },
        {
          "text": "L\u00E8 sa a, yo mande li: Kisa pou n\u0027 f\u00E8 si nou vle f\u00E8 travay Bondye?"
        },
        {
          "text": "Jezi reponn yo: S\u00E8l travay Bondye mande nou pou n\u0027 f\u00E8, se pou nou mete konfyans nou nan moun li voye a."
        },
        {
          "text": "Yo di li: Ki mirak ou ka f\u00E8 nou w\u00E8 pou nou ka kw\u00E8 nan ou? Kisa ou pral f\u00E8?"
        },
        {
          "text": "Zans\u00E8t nou yo te manje laman nan dez\u00E8 a, jan sa ekri nan Liv la: Li ba yo pen ki soti nan sy\u00E8l la pou yo manje."
        },
        {
          "text": "Jezi reponn yo: Sa m\u0027ap di nou la a, se vre wi: Moyiz pa t\u0027 ban nou pen ki soti nan sy\u00E8l la. Men, se Papa m\u0027 k\u0027ap ban nou pen ki soti nan sy\u00E8l tout bon an."
        },
        {
          "text": "Paske pen Bondye bay la, se moun ki desann sot nan sy\u00E8l la pou bay l\u00E8z\u00F2m lavi."
        },
        {
          "text": "Yo di li: M\u00E8t, toujou ban n\u0027 nan kalite pen sa a."
        },
        {
          "text": "Jezi di yo: Se mwen menm pen ki bay lavi a. Moun ki vin jwenn mwen p\u0027ap janm grangou; moun ki kw\u00E8 nan mwen p\u0027ap janm swaf dlo."
        },
        {
          "text": "Men, mwen te di nou sa: nou w\u00E8 m\u0027, men nou pa kw\u00E8 toujou."
        },
        {
          "text": "Tout moun Papa a ban mwen, gen pou vin jwenn mwen. Mwen p\u0027ap janm mete moun ki vin jwenn mwen yo dey\u00F2."
        },
        {
          "text": "Paske, se pa pou f\u00E8 volonte pa m\u0027 mwen desann sot nan sy\u00E8l la, men pou m\u0027 f\u00E8 volonte moun ki voye m\u0027 lan."
        },
        {
          "text": "Men sa moun ki voye m\u0027 lan vle: li vle pou m\u0027 pa p\u00E8di yonn nan moun li ban mwen yo, men pou m\u0027 f\u00E8 yo leve soti vivan nan lanm\u00F2 nan d\u00E8nye jou a."
        },
        {
          "text": "Men sa Papa m\u0027 vle: Tout moun ki w\u00E8 Pitit la, ki kw\u00E8 nan li, se pou yo gen lavi ki p\u0027ap janm fini an. Mwen gen pou m\u0027 f\u00E8 yo leve soti vivan nan lanm\u00F2 nan d\u00E8nye jou a."
        },
        {
          "text": "Jwif yo te fache anpil sou Jezi pout\u00E8t li te di: Se mwen menm ki pen ki desann sot nan sy\u00E8l la."
        },
        {
          "text": "Yo t\u0027ap di: Apa Jezi, pitit gason Joz\u00E8f la? Nou konn papa l\u0027 ak manman li. Ki jan li ka f\u00E8 di koulye a li desann sot nan sy\u00E8l la?"
        },
        {
          "text": "Jezi reponn yo: Nou pa bezwen ap bougonnen konsa."
        },
        {
          "text": "Pesonn pa ka vin jwenn mwen si Papa ki voye m\u0027 lan pa rele l\u0027 vini. Mwen menm, m\u0027a f\u00E8 l\u0027 leve soti vivan nan lanm\u00F2 nan d\u00E8nye jou a."
        },
        {
          "text": "Se sa ki ekri nan liv pwof\u00E8t yo: Bondye menm ap moutre yo tout bagay. Tout moun ki koute Papa a, ki asepte tou sa l\u0027 moutre yo, y\u0027ap vin jwenn mwen."
        },
        {
          "text": "Sa pa vle di gen pesonn ki janm w\u00E8 Papa a. S\u00E8l moun ki w\u00E8 Papa a, se moun ki soti b\u00F2 kote Bondye ye a."
        },
        {
          "text": "Sa m\u0027ap di nou la a, se vre wi: moun ki mete konfyans yo nan Bondye, se yo ki gen lavi ki p\u0027ap janm fini an."
        },
        {
          "text": "Se mwen menm pen ki bay lavi a."
        },
        {
          "text": "Zans\u00E8t nou yo te manje laman nan dez\u00E8 a, atousa yo mouri."
        },
        {
          "text": "Men, moun ki manje pen ki desann sot nan sy\u00E8l la, yo p\u0027ap janm mouri."
        },
        {
          "text": "Se mwen menm pen ki bay lavi a, pen ki desann sot nan sy\u00E8l la. Si yon moun manje nan pen sa a, l\u0027ap viv pou tout tan. Pen mwen gen pou m\u0027 bay la, se k\u00F2 mwen. M\u0027ap bay li pou tout moun ki sou lat\u00E8 ka jwenn lavi."
        },
        {
          "text": "Paw\u00F2l sa yo f\u00E8 jwif yo tonbe diskite yonn ak l\u00F2t. Yo t\u0027ap mande: Kouman nonm sa a kapab ban nou k\u00F2 l\u0027 pou n\u0027 manje?"
        },
        {
          "text": "Jezi di yo: Sa m\u0027ap di nou la a, se vre wi: si nou pa manje k\u00F2 Moun Bondye voye nan lach\u00E8 a, si nou pa bw\u00E8 san li, nou p\u0027ap gen lavi nan nou."
        },
        {
          "text": "Moun ki manje k\u00F2 mwen, ki bw\u00E8 san mwen, li gen lavi ki p\u0027ap janm fini an. Mwen gen pou m\u0027 f\u00E8 l\u0027 leve soti vivan nan lanm\u00F2 nan d\u00E8nye jou a."
        },
        {
          "text": "Paske k\u00F2 m\u0027, se yon manje tout bon, san mwen, se yon bwason tout bon."
        },
        {
          "text": "Moun ki manje k\u00F2 m\u0027, ki bw\u00E8 san m\u0027, y\u0027ap f\u00E8 yonn av\u00E8 m\u0027, epi m\u0027ap f\u00E8 yonn av\u00E8 yo tou."
        },
        {
          "text": "Papa ki voye m\u0027 lan, li vivan. Se li menm ki ban m\u0027 lavi. Konsa tou, moun ki manje m\u0027, m\u0027a ba yo lavi."
        },
        {
          "text": "Men pen ki desann sot nan sy\u00E8l la. Li pa tankou pen zans\u00E8t nou yo te manje a, paske pen yo a pa t\u0027 anpeche yo mouri. Moun ki manje pen sa a ap viv pou tout tan."
        },
        {
          "text": "Jezi te di paw\u00F2l sa yo antan l\u0027 te nan sinag\u00F2g Kap\u00E8naw\u00F2m lan ap moutre moun yo anpil bagay."
        },
        {
          "text": "L\u00E8 yo fin tande sa, anpil nan disip Jezi yo di: Paw\u00F2l sa a tw\u00F2 r\u00E8d. Ki moun ki ka pran li?"
        },
        {
          "text": "Jezi te gen tan w\u00E8 disip li yo t\u0027ap bougonnen sou paw\u00F2l la. Li di yo: Sa ofiske nou, pa vre?"
        },
        {
          "text": "Kisa n\u0027a di l\u00E8 n\u0027a w\u00E8 Moun Bondye voye nan lach\u00E8 a tounen moute kote l\u0027 te ye anvan an?"
        },
        {
          "text": "Se lespri a ki bay lavi, k\u00F2 a pa vo anyen. Paw\u00F2l mwen di nou yo soti nan Lespri Bondye, yo bay lavi."
        },
        {
          "text": "Men, gen k\u00E8k moun pami nou ki pa kw\u00E8. (Jezi te pale konsa, paske depi nan konmansman li te konnen moun ki pa t\u0027ap kw\u00E8 yo ansanm ak moun ki te gen pou trayi l\u0027 la.)"
        },
        {
          "text": "Li di ank\u00F2: Se pout\u00E8t sa mwen te di nou: pesonn pa ka vin jwenn mwen si se pa Bondye Papa a ki f\u00E8 sa pou li."
        },
        {
          "text": "Depi l\u00E8 sa a, anpil nan disip yo wete k\u00F2 yo, yo pa mache av\u00E8 l\u0027 ank\u00F2."
        },
        {
          "text": "L\u00E8 Jezi w\u00E8 sa, li di douz disip yo: Nou menm, nou pa vle ale tou?"
        },
        {
          "text": "Simon Py\u00E8 reponn li: Sey\u00E8, ki moun pou n\u0027 al jwenn? Se ou menm ki gen paw\u00F2l k\u0027ap bay lavi ki p\u0027ap janm fini an."
        },
        {
          "text": "Koulye a nou kw\u00E8, nou konnen se ou menm ki moun Bondye chwazi a."
        },
        {
          "text": "Jezi reponn yo: Eske se pa mwen ki chwazi nou touledouz? Malgre sa, yonn nan nou se yon dyab."
        },
        {
          "text": "Li t\u0027ap pale sou Jida, pitit Simon Iskari\u00F2t la. Paske, atout Jida te yonn nan douz disip yo, se li ki tapral trayi li."
        }
      ]
    },
    {
      "VERS": [
        {
          "text": "Apre sa, Jezi t\u0027ap mache toupatou nan peyi Galile, li pa t\u0027 vle ale nan peyi Jide menm, paske jwif yo t\u0027ap chache touye li."
        },
        {
          "text": "Jou f\u00E8t Joupa jwif yo te pre rive."
        },
        {
          "text": "Fr\u00E8 Jezi yo di l\u0027 konsa: Pa rete b\u00F2 isit la. Ale nan Jide non. Konsa, disip ou yo va w\u00E8 travay w\u0027ap f\u00E8."
        },
        {
          "text": "Yon moun ki vle pou tout moun konnen l\u0027 pa dwe travay an kach\u00E8t. Av\u00E8k travay w\u0027ap f\u00E8 a, se pou ou kite tout moun w\u00E8 ou."
        },
        {
          "text": "(Men, fr\u00E8 l\u0027 yo pa t\u0027 kw\u00E8 nan li.)"
        },
        {
          "text": "Jezi di yo konsa: L\u00E8 pa m\u0027 lan poko sonnen. Pou nou, tout l\u00E8 yo bon."
        },
        {
          "text": "Moun k\u0027ap viv dapre prensip ki nan lemonn pa ka rayi nou. Men, mwen menm yo rayi m\u0027 paske mwen di sa y\u0027ap f\u00E8 a pa bon."
        },
        {
          "text": "Nou m\u00E8t al nan f\u00E8t la. Mwen menm, mwen pa prale. Paske, l\u00E8 pa m\u0027 lan poko rive."
        },
        {
          "text": "Apre li fin di yo sa, li rete rete l\u0027 nan peyi Galile."
        },
        {
          "text": "Apre fr\u00E8 l\u0027 yo fin pati al nan f\u00E8t la, Jezi ale tou, men an kach\u00E8t. Li pa t\u0027 kite pesonn w\u00E8 li."
        },
        {
          "text": "Jwif yo menm t\u0027ap chache l\u0027 pandan tout f\u00E8t la. Yo t\u0027ap di: Kote l\u0027 ye konsa?"
        },
        {
          "text": "Nan tout foul moun yo, yo t\u0027ap pale nan z\u00F2r\u00E8y sou li anpil. Gen moun ki t\u0027ap di: Se yon nonm debyen wi. Gen l\u00F2t ki t\u0027ap di: Non, se pete l\u0027ap pete moun."
        },
        {
          "text": "Men, pesonn pa t\u0027 nonmen non l\u0027 f\u00F2 pou l\u00F2t moun pa t\u0027 tande, sit\u00E8lman yo te p\u00E8 jwif yo."
        },
        {
          "text": "Te rete kat jou ank\u00F2 pou f\u00E8t la te fini, l\u00E8 Jezi al nan tanp lan. Li k\u00F2manse pale."
        },
        {
          "text": "Jwif yo pa t\u0027 manke sezi. Yo t\u0027ap di: Ki jan nonm sa a f\u00E8 konnen tout bagay sa yo? Li pa janm al lek\u00F2l."
        },
        {
          "text": "Jezi reponn yo: Bagay m\u0027ap moutre nou la a, se pa nan mwen yo soti. Yo soti nan Bondye ki voye m\u0027 lan."
        },
        {
          "text": "Si yon moun deside f\u00E8 sa Bondye vle, la konnen si bagay m\u0027ap moutre yo soti nan Bondye osinon si se paw\u00F2l pa m\u0027 m\u0027ap pale."
        },
        {
          "text": "Yon moun k\u0027ap pale paw\u00F2l pa l\u0027, se chache l\u0027ap chache f\u00E8 lwanj t\u00E8t li. Men, moun k\u0027ap travay pou sa s\u00E8vi yon lwanj pou moun ki voye l\u0027 la, se verite a pou l\u0027 di. Pa gen riz nan li."
        },
        {
          "text": "Moyiz te ban nou Lalwa a, pa vre? Men, nou yonn pa obeyi Lalwa. Poukisa n\u0027ap chache touye mwen?"
        },
        {
          "text": "Foul moun yo reponn li: Gen l\u00E8 ou gen yon move lespri sou ou? Ki moun k\u0027ap chache touye ou la a?"
        },
        {
          "text": "Jezi reponn yo: Mwen f\u00E8 yon s\u00E8l bagay, epi nou tout nou sezi pou sa!"
        },
        {
          "text": "Moyiz ban nou l\u00F2d pou nou sikonsi tout ti gason, epi nou dak\u00F2 pou yo sikonsi yon moun gwo jou repo a. (Men, kite m\u0027 di nou: se pa t\u0027 Moyiz ki te k\u00F2manse ak sikonsizyon an non, se te zans\u00E8t nou yo.)"
        },
        {
          "text": "Si nou ka sikonsi yon ti gason jou repo a pou n\u0027 ka f\u00E8 sa Lalwa Moyiz la mande a, pa gen rezon pou n\u0027 ank\u00F2l\u00E8 sou mwen si m\u0027 geri yon moun ki te malad nan tout k\u00F2 l\u0027, yon jou repo."
        },
        {
          "text": "Pa jije sou laparans. Jije dapre sa ki dwat."
        },
        {
          "text": "L\u00E8 sa a, te gen k\u00E8k moun Jerizal\u00E8m ki t\u0027ap di: Apa nonm y\u0027ap chache touye a?"
        },
        {
          "text": "Gade l\u0027ap pale lib devan tout moun, yo pa di l\u0027 anyen. Gen l\u00E8 ch\u00E8f nou yo rekon\u00E8t se Kris la vre li ye!"
        },
        {
          "text": "Men, yo toujou di l\u00E8 Kris la va rive, pesonn p\u0027ap konnen ki b\u00F2 l\u0027 soti. Men nonm sa a, nou konnen ki b\u00F2 l\u0027 soti."
        },
        {
          "text": "Jezi t\u0027ap moutre moun yo anpil bagay nan tanp lan. Li di yo byen f\u00F2: Nou rekon\u00E8t mwen? Nou konnen ki b\u00F2 m\u0027 soti? Se pa mwen ki f\u00E8 lide pou m\u0027 vini non. Moun ki voye m\u0027 lan, li la tout bon. Men, nou pa konnen li."
        },
        {
          "text": "Mwen menm, mwen konnen l\u0027, paske se b\u00F2 kote l\u0027 mwen soti. Se li menm ki voye mwen."
        },
        {
          "text": "L\u00E8 sa a, yo t\u0027ap chache arete l\u0027, men pesonn pa t\u0027 mete men sou li paske l\u00E8 l\u0027 pa t\u0027 ank\u00F2 rive."
        },
        {
          "text": "Atousa, te gen anpil moun nan foul p\u00E8p la ki te kw\u00E8 nan li. Yo t\u0027ap di: L\u00E8 Kris la va vini, \u00E8ske la f\u00E8 plis mirak pase nonm sa a?"
        },
        {
          "text": "Farizyen yo vin konnen sa yo t\u0027ap di nan z\u00F2r\u00E8y sou Jezi nan p\u00E8p la. Ch\u00E8f pr\u00E8t yo ansanm ak farizyen yo voye k\u00E8k gad pou arete Jezi."
        },
        {
          "text": "Jezi di konsa: Se pou yon ti tan ank\u00F2 mwen la ak nou. Apre sa, mwen pral jwenn moun ki voye m\u0027 lan."
        },
        {
          "text": "N\u0027a chache m\u0027, men nou p\u0027ap jwenn mwen, paske nou p\u0027ap ka vini kote m\u0027 prale a."
        },
        {
          "text": "Jwif yo yonn t\u0027ap mande l\u00F2t: Ki b\u00F2 l\u0027 prale menm pou nou pa kapab jwenn li? Eske li pral menm kote ak jwif ki gaye nan mitan moun Lagr\u00E8s yo pou l\u0027 moutre moun Lagr\u00E8s yo anpil bagay?"
        },
        {
          "text": "L\u0027ap plede di: N\u0027a chache m\u0027, men nou p\u0027ap jwenn mwen. Nou pa ka vini kote mwen prale a. Kisa sa vle di menm?"
        },
        {
          "text": "D\u00E8nye jou f\u00E8t la, se li ki te pi enp\u00F2tan. Jou sa a, Jezi kanpe devan foul moun yo, li di yo byen f\u00F2: Si yon moun swaf dlo, li m\u00E8t vin jwenn mwen, li m\u00E8t vin bw\u00E8."
        },
        {
          "text": "Moun ki mete konfyans yo nan mwen, y\u0027ap w\u00E8 gwo kouran dlo k\u0027ap bay lavi koule soti nan k\u00E8 yo, jan sa ekri nan Liv la."
        },
        {
          "text": "(Jezi t\u0027ap pale ki jan moun ki kw\u00E8 nan li yo tapral resevwa Sentespri. L\u00E8 sa a, Sentespri pa t\u0027 ank\u00F2 desann sou pesonn, paske Jezi pa t\u0027 ank\u00F2 moute nan sy\u00E8l la.)"
        },
        {
          "text": "Te gen k\u00E8k moun nan foul p\u00E8p la, l\u00E8 yo fin tande paw\u00F2l sa yo, yo t\u0027ap di konsa: Se vre wi. Nonm sa a, se pwof\u00E8t la!"
        },
        {
          "text": "Gen l\u00F2t ki t\u0027ap di: Se Kris la. Gen l\u00F2t ank\u00F2 ki t\u0027ap di: Men, Kris la pa ka soti nan peyi Galile."
        },
        {
          "text": "Liv la di: Kris la, se yon pitit pitit David la ye. Se Betley\u00E8m li gen pou l\u0027 soti, lavil kote David te pase tout lavi li a."
        },
        {
          "text": "Te vin gen divizyon nan mitan foul moun yo pout\u00E8t Jezi."
        },
        {
          "text": "Gen ladan yo ki te vle arete l\u0027, men pesonn pa t\u0027 mete men sou li."
        },
        {
          "text": "L\u00E8 gad yo tounen vin jwenn yo, ch\u00E8f pr\u00E8t yo ak farizyen yo mande yo: Poukisa nou pa mennen l\u0027 ban nou?"
        },
        {
          "text": "Gad yo reponn: Nou poko janm w\u00E8 yon nonm ki pale tankou nonm sa a."
        },
        {
          "text": "Farizyen yo di: Gen l\u00E8 nou kite l\u0027 pran t\u00E8t nou tou?"
        },
        {
          "text": "Eske nou w\u00E8 gen yon s\u00E8l nan ch\u00E8f nou yo osinon nan farizyen yo ki kw\u00E8 nan li?"
        },
        {
          "text": "Moun sa yo gen l\u00E8 pa konn lalwa Moyiz la. Se moun ki gen madichon!"
        },
        {
          "text": "Nikod\u00E8m te yonn nan farizyen ki te la yo. Se menm Nikod\u00E8m sa a ki te al w\u00E8 Jezi k\u00E8k jou pase. Li di yo konsa:"
        },
        {
          "text": "Dapre Lalwa nou, nou pa ka jije yon moun san nou pa tande l\u0027 anvan, san nou pa konnen sa l\u0027 f\u00E8."
        },
        {
          "text": "Yo reponn li: Gen l\u00E8, ou menm tou, ou se moun Galile? Al etidye sa ki ekri nan Liv la, wa w\u00E8 pa gen pwof\u00E8t ki janm soti nan peyi Galile."
        },
        {
          "text": "Apre sa, tout moun al lakay yo."
        }
      ]
    },
    {
      "VERS": [
        {
          "text": "Jezi menm ale m\u00F2n Oliv."
        },
        {
          "text": "Nan denmen maten, byen bon\u00E8, li tounen nan tanp lan. Tout foul moun yo pwoche b\u00F2 kote li. Li chita, li pran moutre yo anpil bagay."
        },
        {
          "text": "Dir\u00E8kt\u00E8 lalwa yo ak farizyen yo mennen yon fanm ba li. Yo te bare fanm lan nan adilt\u00E8. Yo mete l\u0027 kanpe devan tout foul moun yo,"
        },
        {
          "text": "epi yo di Jezi konsa: M\u00E8t, yo kenbe fanm sa a nan men ap f\u00E8 adilt\u00E8."
        },
        {
          "text": "Moyiz te bay l\u00F2d nan lalwa a pou yo touye yo l\u00E8 konsa ak kout w\u00F2ch. Men, ou menm, kisa ou di nan sa?"
        },
        {
          "text": "Yo t\u0027ap di sa, paske yo te vle pran l\u0027 nan p\u00E8len pou yo te ka akize li. Men, Jezi bese at\u00E8. Epi, av\u00E8k dw\u00E8t li, li k\u00F2manse ekri at\u00E8 a."
        },
        {
          "text": "Men, moun yo t\u0027ap kouvri l\u0027 ak keksyon. Jezi leve at\u00E8 a, li di yo: Se pou moun ki konnen li pa janm peche a ba l\u0027 premye kout w\u00F2ch la."
        },
        {
          "text": "Apre sa, li bese at\u00E8 a yon dezy\u00E8m fwa, li pran ekri ank\u00F2."
        },
        {
          "text": "L\u00E8 yo tande paw\u00F2l sa yo, yonn apre l\u00F2t y\u0027 al f\u00E8 wout yo. Premye moun ki te mete dey\u00F2 se te sak te pi granmoun yo. Jezi rete pou kont li ak fanm lan ki te kanpe devan l\u0027."
        },
        {
          "text": "L\u00E8 sa a, li leve, li di fanm lan: Madanm, kote moun yo? Pesonn pa kondannen ou?"
        },
        {
          "text": "Li reponn: Pesonn non, M\u00E8t. Jezi di li: Mwen menm tou, mwen pa kondannen ou. Ou m\u00E8t ale. Men, pa janm f\u00E8 peche ank\u00F2."
        },
        {
          "text": "Jezi pale ank\u00F2 ak foul moun yo, li di: Se mwen menm ki limy\u00E8 k\u0027ap klere tout moun ki sou lat\u00E8. Moun ki swiv mwen va gen limy\u00E8 ki bay lavi a. Yo p\u0027ap janm mache nan f\u00E8nwa."
        },
        {
          "text": "Farizyen yo di li: Apa w\u0027ap pale t\u00E8t pa ou byen? Sa w\u0027ap di la a pa gen val\u00E8."
        },
        {
          "text": "Jezi reponn yo: Menm si mwen t\u0027ap pale t\u00E8t mwen byen, sa m\u0027ap di a se verite, paske mwen konnen ki b\u00F2 m\u0027 soti, mwen konnen ki b\u00F2 m\u0027 prale. Men, nou menm, nou pa konnen ni ki b\u00F2 m\u0027 soti, ni ki b\u00F2 m\u0027 prale."
        },
        {
          "text": "Nou menm, n\u0027ap jije tankou l\u00E8z\u00F2m jije. Men, mwen menm mwen pa jije pesonn."
        },
        {
          "text": "Mentou, si yon l\u00E8 mwen gen pou m\u0027 jije, m\u0027ap jije byen dapre verite a, paske mwen p\u0027ap jije pou kont mwen. Papa ki voye m\u0027 lan ap la av\u00E8k mwen."
        },
        {
          "text": "Nou jwenn sa ekri nan Lalwa nou an tou: L\u00E8 de temwen f\u00E8 menm depozisyon an, sa yo di a vre."
        },
        {
          "text": "Mwen s\u00E8vi temwen pou t\u00E8t pa m\u0027; Papa a ki voye m\u0027 lan s\u00E8vi m\u0027 temwen tou."
        },
        {
          "text": "Yo mande li: Kote papa ou? Jezi reponn yo: Nou pa konnen mwen, nou pa konn Papa mwen. Si nou te konnen m\u0027, nou ta konnen Papa m\u0027 tou."
        },
        {
          "text": "Jezi te nan tanp lan, kote yo mete bwat pou f\u00E8 ofrann yo. Se la li t\u0027ap di yo tout paw\u00F2l sa yo, li t\u0027ap moutre moun yo anpil l\u00F2t bagay ank\u00F2. Men, pesonn pa t\u0027 mete men sou li, paske l\u00E8 l\u0027 pa t\u0027 ank\u00F2 rive."
        },
        {
          "text": "Jezi di yo ank\u00F2: Mwen pral f\u00E8 wout mwen. N\u0027a chache m\u0027, men n\u0027a mouri nan peche nou yo. Nou pa ka ale kote m\u0027 prale a."
        },
        {
          "text": "Jwif yo yonn di l\u00F2t: Gen l\u00E8 li pral touye t\u00E8t li? Tande sa l\u0027ap di: Nou pa ka ale kote l\u0027 prale a."
        },
        {
          "text": "Jezi reponn yo: Nou soti anba, mwen menm mwen soti anwo. Nou se moun t\u00E8 sa a, mwen menm mwen pa moun t\u00E8 sa a."
        },
        {
          "text": "Se pout\u00E8t sa mwen di nou, n\u0027ap mouri nan peche nou. Wi, nou gen pou n\u0027 mouri nan peche nou si nou pa kw\u00E8 mwen se moun mwen ye a."
        },
        {
          "text": "Yo mande li: Ki moun ou ye? Jezi reponn yo: Sa m\u0027 te di nou depi nan konmansman an."
        },
        {
          "text": "Mwen gen anpil bagay pou m\u0027 di sou nou, anpil bagay menm pou m\u0027 jije nan nou. Men, moun ki voye m\u0027 lan, se verite ase li di. Se s\u00E8lman sa m\u0027 pran nan bouch li m\u0027ap anonse bay l\u00E8z\u00F2m ki sou lat\u00E8."
        },
        {
          "text": "Yo pa t\u0027 konprann se sou Papa a li t\u0027ap pale yo."
        },
        {
          "text": "Jezi di yo ank\u00F2: L\u00E8 n\u0027a leve Moun Bondye voye nan lach\u00E8 a byen wo, n\u0027a konnen se mwen menmm ki li menm. L\u00E8 sa a, n\u0027a konnen mwen pa f\u00E8 anyen pou kont mwen. Se s\u00E8lman sa Papa a moutre m\u0027 mwen di."
        },
        {
          "text": "Moun ki voye m\u0027 lan la av\u00E8k mwen. Li pa kite m\u0027 pou kont mwen paske mwen toujou f\u00E8 sak f\u00E8 l\u0027 plezi."
        },
        {
          "text": "Anpil moun ki te tande Jezi pale konsa te kw\u00E8 nan li."
        },
        {
          "text": "Jezi di jwif ki te kw\u00E8 nan li yo: Si nou kenbe paw\u00F2l mwen yo nan k\u00E8 nou, nou se disip mwen vre."
        },
        {
          "text": "N\u0027a konnen verite a, l\u00E8 sa a verite a va ban nou lib\u00E8te nou."
        },
        {
          "text": "Yo di li: Nou se pitit pitit Abraram. Nou pa janm esklav pesonn. Ki jan ou ka f\u00E8 di nou: N\u0027a gen lib\u00E8te nou?"
        },
        {
          "text": "Jezi reponn yo: Sa m\u0027ap di nou la a, se vre wi: Tout moun ki f\u00E8 peche, se esklav peche yo ye."
        },
        {
          "text": "Yon esklav pa f\u00E8 pati moun kay la pou tout tan. Men, yon pitit f\u00E8 pati moun kay la pou tout tan."
        },
        {
          "text": "Si Pitit Bondye a ban nou lib\u00E8te, n\u0027a lib tout bon."
        },
        {
          "text": "Wi, mwen konnen se pitit pitit Abraram nou ye vre. Men, n\u0027ap chache touye m\u0027 paske nou pa asepte sa m\u0027ap moutre nou."
        },
        {
          "text": "M\u0027ap di nou sa Papa m\u0027 moutre mwen. Men nou menm, n\u0027ap f\u00E8 sa papa pa nou di nou f\u00E8."
        },
        {
          "text": "Yo reponn li: Men, papa nou se Abraram. Jezi di yo: Si nou te pitit Abraram tout bon, nou ta f\u00E8 sa li menm li te f\u00E8."
        },
        {
          "text": "Gade koulye a, m\u0027ap di nou verite a jan Bondye te moutre m\u0027 li, atousa n\u0027ap chache touye mwen. Abraram pa janm f\u00E8 bagay konsa."
        },
        {
          "text": "Men nou menm, n\u0027ap f\u00E8 sa papa nou ap f\u00E8. Yo reponn li: Nou pa pitit dey\u00F2 non. Nou gen yon s\u00E8l papa, se Bondye."
        },
        {
          "text": "Jezi di yo: Si Bondye te papa nou vre, nou ta renmen mwen. Paske, mwen soti b\u00F2 kot Bondye. Se li menm ki voye m\u0027 isit la. Mwen pa vini pou kont mwen. Se li menm menm ki voye mwen."
        },
        {
          "text": "Poukisa nou pa konprann sa m\u0027ap di nou la a? Paske nou pa kapab tande paw\u00F2l mwen yo."
        },
        {
          "text": "Se Satan ki papa nou. Se sak f\u00E8 nou vle f\u00E8 sa papa nou vle. Depi nan konmansman se sa ase l\u0027ap f\u00E8: touye moun. Li pa janm pran pozisyon pou verite a paske pa gen verite menm nan li. Depi l\u0027 louvri bouch li, se manti l\u0027ap bay paske s\u00E8 mant\u00F2 li ye. Se papa nan bay manti li ye."
        },
        {
          "text": "Men mwen menm, mwen pale verite a. Se pout\u00E8t sa nou pa vle kw\u00E8 mwen."
        },
        {
          "text": "Kil\u00E8s nan nou ki ka bay pr\u00E8v mwen f\u00E8 peche? Si sa m\u0027 di a se vre, poukisa nou pa kw\u00E8 mwen?"
        },
        {
          "text": "Tout moun ki moun Bondye, yo koute paw\u00F2l Bondye. Men nou menm, nou pa moun Bondye. Se sak f\u00E8 nou pa vle koute."
        },
        {
          "text": "Jwif yo reponn li: Nou te gen rezon l\u00E8 n\u0027 t\u0027ap di se moun Samari ou ye. Ou gen yon move lespri sou ou."
        },
        {
          "text": "Jezi di yo: Mwen pa gen okenn move lespri sou mwen. M\u0027ap f\u00E8 respe Papa mwen. Men nou menm, se derespekte n\u0027ap derespekte mwen."
        },
        {
          "text": "Mwen p\u0027ap chache lwanj pou t\u00E8t pa mwen. Gen yon moun k\u0027ap chache l\u0027 pou mwen. Se li menm tou k\u0027ap jije nou."
        },
        {
          "text": "Sa m\u0027ap di nou la a, se vre wi: moun ki f\u00E8 tou sa mwen di l\u0027 f\u00E8, li p\u0027ap janm mouri."
        },
        {
          "text": "Jwif yo di li: Koulye a, nou s\u00E8ten ou gen yon move lespri sou ou. Abraram mouri. Pwof\u00E8t yo mouri tou. Epi ou menm, w\u0027ap di: O wi, moun ki f\u00E8 tou sa m\u0027 di l\u0027 f\u00E8, li p\u0027ap janm mouri."
        },
        {
          "text": "Abraram ki Abraram zans\u00E8t nou, li mouri. Koulye a, ou pr\u00E8t pou di nou ou pi gran pase li? Pwof\u00E8t ki pwof\u00E8t yo mouri. Sa ou konprann ou ye menm?"
        },
        {
          "text": "Jezi reponn yo: Si m\u0027 t\u0027ap f\u00E8 lwanj t\u00E8t mwen, lwanj sa a pa ta vo anyen. Moun k\u0027ap f\u00E8 lwanj mwen se Papa m\u0027, moun nou pretann di ki Bondye nou an."
        },
        {
          "text": "Nou pa konnen li. Men mwen menm, mwen konnen li. Si pou m\u0027 ta di mwen pa konnen li, mwen ta bay manti tankou nou. Men, mwen konnen l\u0027 epi m\u0027ap f\u00E8 tou sa li di m\u0027 f\u00E8."
        },
        {
          "text": "Abraram papa nou te kontan, paske li te anvi w\u00E8 jou m\u0027 lan rive. Li w\u00E8 li. Sa te f\u00E8 k\u00E8 l\u0027 kontan n\u00E8t."
        },
        {
          "text": "Jwif yo di li: Ou poko gen senkantan, epi w\u0027ap di ou te w\u00E8 Abraram?"
        },
        {
          "text": "Jezi reponn yo: Sa m\u0027ap di nou la a, se vre wi: Abraram pa t\u0027 ank\u00F2 f\u00E8t, mwen menm, mwen te la deja."
        },
        {
          "text": "L\u00E8 sa a, yo ranmase w\u00F2ch pou kalonnen li. Men, Jezi kache k\u00F2 l\u0027 yon kote epi li soti nan tanp lan."
        }
      ]
    },
    {
      "VERS": [
        {
          "text": "Jezi t\u0027ap pase yon kote konsa l\u00E8 l\u0027 w\u00E8 yon nonm ki te av\u00E8g depi li te f\u00E8t."
        },
        {
          "text": "Disip li yo mande li: M\u00E8t, poukisa nonm sa a te f\u00E8t tou av\u00E8g en? Se peche pa l\u0027 osinon peche manman l\u0027 ak papa l\u0027 ki lak\u00F2z sa?"
        },
        {
          "text": "Jezi reponn yo: Se pa ni peche pa l\u0027 ni peche manman l\u0027 ak papa l\u0027 ki lak\u00F2z sa. Li f\u00E8t av\u00E8g, se pou moun ka w\u00E8 sa pouvwa Bondye a ka f\u00E8 nan li."
        },
        {
          "text": "Toutotan f\u00E8 kl\u00E8 toujou, se pou m\u0027 f\u00E8 travay moun ki voye m\u0027 lan ban m\u0027 f\u00E8 a. Tal\u00E8 konsa pral f\u00E8 nwit, pesonn p\u0027ap ka travay."
        },
        {
          "text": "Toutotan mwen la sou lat\u00E8, mwen se limy\u00E8 k\u0027ap klere tout moun ki sou lat\u00E8."
        },
        {
          "text": "Apre li fin di paw\u00F2l sa yo, Jezi krache at\u00E8, li f\u00E8 yon ti labou ak krache a, li fwote je nonm lan av\u00E8k labou a."
        },
        {
          "text": "Li di l\u0027 konsa: Al lave figi ou nan gwo basen Siloe a. (Mo Siloe sa a vle di: Moun yo te voye a.) Av\u00E8g la ale, li lave figi li. L\u00E8 l\u0027 tounen, li te ka w\u00E8 nan tou de je l\u0027 yo."
        },
        {
          "text": "Moun ki te rete b\u00F2 lakay li yo ansanm ak tout moun ki te konn w\u00E8 l\u0027 ap mande charite anvan sa, yo tout t\u0027ap di: Apa nonm ki te konn chita ap mande charite a!"
        },
        {
          "text": "Gen moun ki t\u0027ap di: Se li menm wi. Gen l\u00F2t ki t\u0027ap di tou: Non. Se pa li. Men, li sanble l\u0027 anpil. L\u00E8 sa a nonm lan di yo: Se mwen menm menm."
        },
        {
          "text": "Yo mande li: Ki jan ou f\u00E8 w\u00E8 nan je ou yo?"
        },
        {
          "text": "Li reponn yo: Nonm yo rele Jezi a f\u00E8 yon ti labou, li fwote je m\u0027 ak labou a, epi li di m\u0027 al lave figi m\u0027 nan basen Siloe a. m\u0027 ale. L\u00E8 m\u0027 fin lave figi m\u0027, mwen w\u00E8 m\u0027 w\u00E8."
        },
        {
          "text": "Yo mande li: Kote nonm sa a? Li reponn yo: Mwen pa konnen non."
        },
        {
          "text": "Yo pran nonm ki te av\u00E8g la, yo mennen l\u0027 bay farizyen yo."
        },
        {
          "text": "Se te yon jou repo Jezi te f\u00E8 labou a pou louvri je l\u0027 yo."
        },
        {
          "text": "Se pout\u00E8t sa, farizyen yo tou, yo mande nonm lan sak te pase ki te f\u00E8 l\u0027 ka w\u00E8 koulye a. Li di yo: Li mete ti kras labou sou je m\u0027 yo, l\u00E8fini mwen lave figi mwen. Se konsa, koulye a mwen w\u00E8."
        },
        {
          "text": "Te gen de twa nan farizyen yo ki t\u0027ap di: Nonm ki f\u00E8 sa a pa ka soti nan Bondye. Li pa obeyi lalwa repo a. Men, gen l\u00F2t ki t\u0027ap di: Ki jan yon nonm k\u0027ap f\u00E8 sa ki mal kapab f\u00E8 yon mirak konsa? Te vin gen divizyon nan mitan yo."
        },
        {
          "text": "Farizyen yo mande nonm ki te av\u00E8g la: Ou menm, dapre ou, nonm ki louvri je ou yo, ki moun li ye? Li reponn: Se yon pwof\u00E8t li ye."
        },
        {
          "text": "Men, jwif yo pa t\u0027 vle kw\u00E8 li te av\u00E8g anvan sa. Yo f\u00E8 chache papa l\u0027 ak manman l\u0027 pou poze yo kekzyon."
        },
        {
          "text": "Yo mande yo: Eske nonm sa a se pitit gason nou an vre? Eske se vre li te f\u00E8t av\u00E8g? Sak pase l\u0027 ki f\u00E8 li w\u00E8 koulye a?"
        },
        {
          "text": "Papa a ak manman an reponn yo: Nou konnen se pitit gason nou li ye, li te f\u00E8t av\u00E8g."
        },
        {
          "text": "Men, nou pa konnen sak pase l\u0027 ki f\u00E8 l\u0027 w\u00E8 koulye a. Nou pa konnen tou ki moun ki louvri je li. Nou m\u00E8t mande li. li ase gran konsa. Li ka reponn li menm."
        },
        {
          "text": "Papa a ak manman an te pale konsa paske yo te p\u00E8 jwif yo. Paske, jwif yo te tonbe dak\u00F2 sou pwen sa a: Tout moun ki ta di Jezi se Kris la, yo t\u0027ap mete yo dey\u00F2 nan sinag\u00F2g la."
        },
        {
          "text": "Se pout\u00E8t sa papa l\u0027 ak manman l\u0027 te di: li ase gran, li ka reponn li menm. Nou m\u00E8t mande li."
        },
        {
          "text": "Farizyen yo rele nonm ki te av\u00E8g la yon dezy\u00E8m fwa. Yo di li: Di verite a devan Bondye. Nou konnen nonm sa a se yon nonm k\u0027ap f\u00E8 sa ki mal."
        },
        {
          "text": "Li reponn yo: Mwen pa konnen si se yon moun k\u0027ap f\u00E8 sa ki mal osinon sa ki byen. Yon s\u00E8l bagay mwen konnen: mwen te av\u00E8g, koulye a mwen w\u00E8."
        },
        {
          "text": "Yo mande li: Men, kisa l\u0027 te f\u00E8? Ki jan l\u0027 te f\u00E8 pou louvri je ou yo?"
        },
        {
          "text": "Li reponn yo: Mwen deja di nou ki jan, men nou pa t\u0027ap koute. Poukisa nou vle m\u0027 redi l\u0027 ank\u00F2? Gen l\u00E8, nou menm tou, nou ta renmen tounen disip li?"
        },
        {
          "text": "Yo joure l\u0027, yo di l\u0027 konsa: Se ou menm ki disip li! Nou menm, nou se disip Moyiz."
        },
        {
          "text": "Nou konnen Bondye te pale ak Moyiz. Men, li menm, nou pa menm konnen ki b\u00F2 l\u0027 soti."
        },
        {
          "text": "Nonm lan reponn yo: Ala bagay dw\u00F2l en! Nou pa konnen ki b\u00F2 l\u0027 soti? Epi, se li menm ki louvri je m\u0027 yo!"
        },
        {
          "text": "Nou tout nou konnen sa: Bondye pa tande l\u00E8 se yon moun k\u0027ap f\u00E8 sa ki mal ki pale av\u00E8 li. Men, se pa menm bagay l\u00E8 se yon moun ki respekte l\u0027, yon moun ki f\u00E8 volonte l\u0027 k\u0027ap pale av\u00E8 li."
        },
        {
          "text": "Nou poko janm tande yo f\u00E8 yon moun ki f\u00E8t av\u00E8g w\u00E8."
        },
        {
          "text": "Si nonm sa a pa t\u0027 soti nan Bondye, li pa ta ka f\u00E8 anyen."
        },
        {
          "text": "Yo reponn li: Se nan peche ou f\u00E8t, epi ou konprann pou ou vin ban nou leson koulye a? Epi yo mete l\u0027 dey\u00F2 nan sinag\u00F2g la."
        },
        {
          "text": "Jezi te vin konnen yo te mete nonm ki te av\u00E8g la dey\u00F2 nan sinag\u00F2g la. L\u00E8 li kontre av\u00E8 l\u0027, li di l\u0027 konsa: Eske ou kw\u00E8 nan Moun Bondye voye nan lach\u00E8 a?"
        },
        {
          "text": "Nonm lan reponn li: M\u00E8t, di m\u0027 ki moun li ye pou m\u0027 ka kw\u00E8 nan li?"
        },
        {
          "text": "Jezi reponn li: Apa w\u0027ap gade li! Se li menm k\u0027ap pale av\u00E8 ou la a wi."
        },
        {
          "text": "Nonm lan di: Sey\u00E8, mwen kw\u00E8. Epi li tonbe ajenou devan Jezi."
        },
        {
          "text": "L\u00E8 sa a, Jezi di: Mwen vin sou t\u00E8 a pou yon jijman: Moun ki av\u00E8g yo pral w\u00E8. Men moun ki w\u00E8 yo pral tounen av\u00E8g."
        },
        {
          "text": "Te gen k\u00E8k farizyen la av\u00E8k li. L\u00E8 yo tande paw\u00F2l sa yo, yo mande l\u0027: Eske nou menm tou, nou av\u00E8g?"
        },
        {
          "text": "Jezi reponn yo: Si nou te av\u00E8g, nou pa ta koupab. Men, n\u0027ap plede di nou w\u00E8, nou w\u00E8. Se pout\u00E8t sa nou ant\u00F2 toujou."
        }
      ]
    },
    {
      "VERS": [
        {
          "text": "Sa m\u0027ap di nou la a, se vre wi: Moun ki pa pase nan p\u00F2t la pou antre nan pak mouton an, men ki eskalade lantouraj la pou antre nan pak la yon l\u00F2t kote, moun sa a se yon v\u00F2l\u00E8, yon piyaj\u00E8."
        },
        {
          "text": "Men, moun ki pase nan p\u00F2t la, se gad\u00F2 mouton yo li ye."
        },
        {
          "text": "Moun k\u0027ap veye p\u00F2t la louvri l\u0027 pou li. Tout mouton yo rekon\u00E8t vwa li. Li rele tout mouton l\u0027 yo, li ba yo chak non yo, li mennen yo dey\u00F2."
        },
        {
          "text": "L\u00E8 li fin f\u00E8 yo tout soti, li mache devan yo; tout mouton yo swiv li paske yo konnen vwa li."
        },
        {
          "text": "Men, yo p\u0027ap swiv yon moun yo pa konnen. Okontr\u00E8, y\u0027ap kouri byen lwen pou li paske yo pa rekon\u00E8t vwa li."
        },
        {
          "text": "Jezi di yo parab\u00F2l sa a, men yo pa t\u0027 konprann sa l\u0027 te vle di yo."
        },
        {
          "text": "Jezi di yo ank\u00F2: Sa m\u0027ap di nou la a, se vre wi: Mwen se p\u00F2t pak mouton yo."
        },
        {
          "text": "Tout moun ki te vin anvan m\u0027 yo, se yon bann v\u00F2l\u00E8 ak piyaj\u00E8 yo te ye. Men, mouton yo pa t\u0027 koute yo."
        },
        {
          "text": "Se mwen menm ki p\u00F2t la. Moun ki pase nan mwen pou antre, la sove. La antre, la soti, la jwenn manje pou l\u0027 manje."
        },
        {
          "text": "L\u00E8 v\u00F2l\u00E8 a vini, se v\u00F2l\u00F2 li vin v\u00F2l\u00F2, se touye li vin touye, se detwi li vin detwi, se sa ase li vin f\u00E8. Mwen menm, mwen vin pou moun ka gen lavi, epi pou yo genyen l\u0027 an kantite."
        },
        {
          "text": "Se mwen menm ki bon gad\u00F2 mouton yo. Bon gad\u00F2 a ap bay lavi l\u0027 pou mouton l\u0027 yo."
        },
        {
          "text": "Yon nonm k\u0027ap f\u00E8 yon dj\u00F2b, se pa yon gad\u00F2 li ye. Mouton yo pa pou li. L\u00E8 l\u0027 w\u00E8 b\u00E8t nan bwa ap vini, li kouri kite mouton yo, li met dey\u00F2. L\u00E8konsa, b\u00E8t nan bwa a pran mouton yo pote ale, li gaye yo."
        },
        {
          "text": "Nonm lan met dey\u00F2 paske se yon dj\u00F2b l\u0027ap f\u00E8. Ki mele l\u0027 ak mouton yo?"
        },
        {
          "text": "-(we v\u00E8s\u00E8 pwochen)"
        },
        {
          "text": "Mwen menm, mwen se gad\u00F2 mouton yo. Papa a konnen m\u0027, mwen konn Papa a. Konsa tou, mwen konnen mouton m\u0027 yo. Yo menm tou yo konnen mwen."
        },
        {
          "text": "Mwen gen anpil l\u00F2t mouton ki pa nan pak sa a. Mwen gen pou m\u0027 mennen yo tou. Y\u0027a tande vwa mwen. L\u00E8 sa a, va gen yon s\u00E8l bann mouton ak yon s\u00E8l gad\u00F2."
        },
        {
          "text": "Papa a renmen m\u0027, paske m\u0027ap bay lavi m\u0027 pou m\u0027 ka resevwa l\u0027 ank\u00F2."
        },
        {
          "text": "Pesonn pa ka wete lavi m\u0027, se mwen menm ki bay li paske mwen vle. Mwen gen pouvwa pou m\u0027 bay li, mwen gen pouvwa pou m\u0027 resevwa l\u0027 ank\u00F2. Se sa menm Papa a te ban m\u0027 l\u00F2d f\u00E8."
        },
        {
          "text": "Te vin gen yon l\u00F2t kont nan mitan jwif yo sou paw\u00F2l sa yo."
        },
        {
          "text": "Anpil jwif t\u0027ap di: Li gen yon move lespri sou li! Li fou! Sa n\u0027 bezwen p\u00E8di tan n\u0027 ap koute yon nonm konsa f\u00E8?"
        },
        {
          "text": "Gen l\u00F2t ki t\u0027ap di: Yon moun ki gen move lespri sou li pa ta pale konsa. Eske move lespri kapab louvri je av\u00E8g?"
        },
        {
          "text": "Se te nan mitan sezon fredi. Yo t\u0027ap fete f\u00E8t Dedikas la nan lavil Jerizal\u00E8m."
        },
        {
          "text": "Jezi t\u0027ap ale vini anba Galeri Salomon an nan tanp lan."
        },
        {
          "text": "Jwif yo sanble b\u00F2 kote l\u0027, yo di l\u0027 konsa: Kil\u00E8 wa wete nou nan doutans sa a? Si ou se Kris la, di nou sa kare kare."
        },
        {
          "text": "Jezi reponn yo: Mwen deja di nou sa, nou pa vle kw\u00E8 mwen. Bagay m\u0027ap f\u00E8 yo, se av\u00E8k otorite Papa m\u0027 m\u0027ap f\u00E8 yo. Yo pale pou mwen."
        },
        {
          "text": "Men, nou pa kw\u00E8 paske nou pa f\u00E8 pati mouton m\u0027 yo."
        },
        {
          "text": "Mouton m\u0027 yo koute vwa m\u0027, mwen konnen yo epi yo swiv mwen."
        },
        {
          "text": "Mwen ba yo lavi ki p\u0027ap janm fini an. Yo p\u0027ap janm peri, pesonn p\u0027ap janmn ka rache yo nan men mwen."
        },
        {
          "text": "Sa Papa m\u0027 ban mwen an pi gran pase tout. Pesonn pa ka rache anyen ki nan men Papa a."
        },
        {
          "text": "Mwen menm ak Papa m\u0027, nou f\u00E8 yon s\u00E8l."
        },
        {
          "text": "Jwif yo ranmase w\u00F2ch pou kalonnen li."
        },
        {
          "text": "L\u00E8 sa a, Jezi di yo: Av\u00E8k pouvwa Papa a mwen f\u00E8 anpil bon bagay nan mitan nou. Many\u00E8 di m\u0027 pou kil\u00E8s ladan yo nou vle touye m\u0027 ak kout w\u00F2ch la?"
        },
        {
          "text": "Jwif yo reponn li: Se pa pou okenn bon bagay nou vle touye ou ak kout w\u00F2ch. Men, se paske w\u0027ap pale mal sou Bondye. Se moun ou ye, epi w\u0027ap chache pase pou Bondye."
        },
        {
          "text": "Jezi reponn yo: Dapre sa ki ekri nan lalwa nou an, Bondye te di: Se bondye nou ye."
        },
        {
          "text": "Nou konnen sa Liv la di, li di l\u0027 n\u00E8t. Tout moun ki resevwa paw\u00F2l Bondye, se bondye yo ye."
        },
        {
          "text": "Mwen menm menm, se Bondye ki te mete m\u0027 apa pou li, se li ki voye m\u0027 sou lat\u00E8. Ki jan nou ka di m\u0027ap pale Bondye mal l\u00E8 m\u0027 di se pitit Bondye mwen ye?"
        },
        {
          "text": "Si m\u0027 pa f\u00E8 travay Papa m\u0027 ban m\u0027 f\u00E8 a, nou pa bezwen kw\u00E8 mwen."
        },
        {
          "text": "Men, si mwen f\u00E8 l\u0027, menm si nou pa ta vle kw\u00E8 nan mwen, omwens kw\u00E8 nan travay m\u0027ap f\u00E8 a. Konsa, nou ta tou konnen Papa a nan mwen, mwen nan Papa a."
        },
        {
          "text": "Yo t\u0027ap chache ank\u00F2 pou yo te arete l\u0027, men li chape anba men yo."
        },
        {
          "text": "Jezi tounen ank\u00F2 l\u00F2t b\u00F2 larivy\u00E8 Jouden kote Jan te konn batize a. Li rete la."
        },
        {
          "text": "Anpil moun te vin jwenn li. Yo t\u0027ap di: Jan pa t\u0027 f\u00E8 okenn mirak, men tou sa li te di nou sou nonm sa a, se te vre wi."
        },
        {
          "text": "Anpil moun la te kw\u00E8 nan Jezi."
        }
      ]
    },
    {
      "VERS": [
        {
          "text": "Te gen yon nonm yo te rele Laza ki tonbe malad. Li te rete Betani, yon ti bouk kote Mari t\u0027ap viv ansanm ak Mat, s\u00E8 l\u0027 la."
        },
        {
          "text": "(Mari sa a, se te fanm ki te vide od\u00E8 sou pye Sey\u00E8 a, epi ki te siye yo ak cheve li. Laza, nonm ki te malad la, se te fr\u00E8 li.)"
        },
        {
          "text": "De s\u00E8 yo voye yon moun b\u00F2 kot Jezi pou di li: Sey\u00E8, zanmi ou lan malad."
        },
        {
          "text": "L\u00E8 Jezi tande nouv\u00E8l la, li di: Maladi Laza a p\u0027ap touye li. Tou sa rive pou f\u00E8 moun w\u00E8 pouvwa Bondye. Se ak maladi sa a Bondye pral f\u00E8 w\u00E8 pouvwa Pitit li a."
        },
        {
          "text": "Jezi te renmen Mat, Mari, s\u00E8 l\u0027 la, ansanm ak Laza."
        },
        {
          "text": "Apre li fin pran nouv\u00E8l maladi Laza a, li rete de jou ank\u00F2 kote l\u0027 te ye a."
        },
        {
          "text": "Apre sa, li di disip li yo: Ann tounen nan Jide."
        },
        {
          "text": "Disip li yo reponn li: M\u00E8t, pa gen lontan jwif yo t\u0027ap chache touye ou ak kout w\u00F2ch, epi koulye a ou vle tounen laba a ank\u00F2?"
        },
        {
          "text": "Jezi di yo: Gen douz\u00E8 de tan nan yon jounen, pa vre? Si yon moun ap mache lajounen, li p\u0027ap bite, paske li w\u00E8 limy\u00E8 k\u0027ap klere t\u00E8 a."
        },
        {
          "text": "Men, si yon moun ap mache lannwit, l\u0027ap kase pye l\u0027, paske li pa gen limy\u00E8 nan li."
        },
        {
          "text": "L\u00E8 Jezi fin di yo sa, li di ank\u00F2: Laza, zanmi nou an, ap d\u00F2mi. Mwen pral leve li."
        },
        {
          "text": "Disip yo reponn li: M\u00E8t, si l\u0027ap d\u00F2mi, li pral geri."
        },
        {
          "text": "Jezi te vle di yo Laza te mouri, men disip yo te konprann se d\u00F2mi Laza t\u0027ap d\u00F2mi tankou tout moun konn f\u00E8."
        },
        {
          "text": "L\u00E8 sa a, Jezi di yo kl\u00E8: Laza mouri."
        },
        {
          "text": "Pout\u00E8t nou, mwen byen kontan mwen pa t\u0027 la. Konsa n\u0027a kw\u00E8. Ann al jwenn li."
        },
        {
          "text": "L\u00E8 sa a, Toma (yo te rele Jimo a) di l\u00F2t disip yo: Ann ale tou ansanm ak M\u00E8t la pou n\u0027 ka mouri ansanm av\u00E8 li."
        },
        {
          "text": "L\u00E8 Jezi rive, li jwenn Laza te gen tan antere depi kat jou."
        },
        {
          "text": "Betani te yon ti bouk toupre lavil Jerizal\u00E8m, twa kilom\u00E8t konsa, pa plis."
        },
        {
          "text": "Anpil jwif te vin lakay Mat ak Mari pou konsole yo ak lanm\u00F2 fr\u00E8 yo a."
        },
        {
          "text": "L\u00E8 Mat vin konnen Jezi t\u0027ap vini, li pati, li al kontre li. Men, Mari te rete chita nan kay la."
        },
        {
          "text": "Mat di Jezi konsa: M\u00E8t, si ou te la, fr\u00E8 m\u0027 lan pa ta mouri non."
        },
        {
          "text": "Men, mwen konn sa: menm koulye a, Bondye va ba ou nenp\u00F2t kisa ou mande li."
        },
        {
          "text": "Jezi di li: Fr\u00E8 ou la va leve vivan ank\u00F2."
        },
        {
          "text": "Mat reponn li: Wi, mwen konn sa. Li gen pou l\u0027 leve vivan ank\u00F2 nan d\u00E8nye jou a, l\u00E8 tout moun mouri yo va leve."
        },
        {
          "text": "Jezi di li: Se mwen menm ki leve moun mouri yo, se mwen menm ki bay lavi. Moun ki mete konfyans yo nan mwen, yo gen pou yo viv menm si yo rive mouri."
        },
        {
          "text": "Moun k\u0027ap viv, epi ki mete konfyans yo nan mwen, yo p\u0027ap janm mouri. Eske ou kw\u00E8 sa?"
        },
        {
          "text": "Mat reponn li: Wi, Sey\u00E8, mwen kw\u00E8 ou se Kris la, Pitit Bondye. Ou se moun ki te gen pou vini sou lat\u00E8 a."
        },
        {
          "text": "L\u00E8 Mat fin di sa, l\u0027 al rele Mari, s\u00E8 l\u0027 la, li di l\u0027 nan z\u00F2r\u00E8y: M\u00E8t la la wi. Li mande pou ou vin jwenn li."
        },
        {
          "text": "Tande Mari tande sa, li leve, li kouri al jwenn Jezi."
        },
        {
          "text": "(Jezi pa t\u0027 ank\u00F2 antre nan bouk la. Li te rete kote Mat te kontre l\u0027 la.)"
        },
        {
          "text": "Jwif yo ki te nan kay la av\u00E8k Mari pou konsole l\u0027, l\u00E8 yo w\u00E8 l\u0027 leve soti, yo swiv li. Yo te konprann li tapral kriye b\u00F2 kavo a."
        },
        {
          "text": "L\u00E8 Mari rive kote Jezi te ye a, w\u00E8 li w\u00E8 l\u0027, li lage k\u00F2 l\u0027 at\u00E8 nan pye l\u0027, li di l\u0027 konsa: Sey\u00E8, si ou te la, fr\u00E8 m\u0027 lan pa ta mouri."
        },
        {
          "text": "Jezi w\u00E8 jan li t\u0027ap kriye ansanm ak jwif yo ki te vin av\u00E8 l\u0027 yo, sa te f\u00E8 l\u0027 mal anpil, k\u00E8 l\u0027 t\u0027ap fann."
        },
        {
          "text": "Li mande yo: Ki b\u00F2 nou antere li? Yo reponn li: Sey\u00E8, vin w\u00E8 non."
        },
        {
          "text": "Jezi kriye."
        },
        {
          "text": "L\u00E8 sa a, jwif yo di: Gade jan li te renmen l\u0027 non!"
        },
        {
          "text": "Men, te gen k\u00E8k nan yo ki t\u0027ap di: Li menm ki louvri je av\u00E8g yo, li pa t\u0027 kapab anpeche Laza mouri?"
        },
        {
          "text": "Sa te f\u00E8 Jezi pi mal ank\u00F2. li al b\u00F2 kavo a. Se te yon gw\u00F2t av\u00E8k yon w\u00F2ch yo te mete devan bouch li."
        },
        {
          "text": "Jezi di yo: Wete w\u00F2ch la. Mat, s\u00E8 m\u00F2 a, di l\u0027 konsa: Sey\u00E8, li dwe k\u00F2manse santi deja, sa f\u00E8 kat jou depi l\u0027 nan kavo a."
        },
        {
          "text": "Jezi reponn li: Mwen pa deja di ou: Si ou kw\u00E8, wa w\u00E8 pouvwa Bondye?"
        },
        {
          "text": "Se konsa, yo wete w\u00F2ch la. Jezi leve je l\u0027 anl\u00E8 nan sy\u00E8l la, li di: M\u00E8si, Papa, d\u00E8ske ou te tande mwen."
        },
        {
          "text": "Mwen menm, mwen konnen ou toujou tande m\u0027, men se pout\u00E8t moun sa yo ki b\u00F2 kote m\u0027 lan m\u0027ap di ou sa, pou yo sa kw\u00E8 se ou menm ki voye mwen."
        },
        {
          "text": "L\u00E8 l\u0027 fin di paw\u00F2l sa yo, li rele byen f\u00F2: Laza, soti dey\u00F2!"
        },
        {
          "text": "M\u00F2 a soti, de pye l\u0027 ak de men l\u0027 yo tou mare ak bann twal, figi l\u0027 tou vlope nan yon moso twal. Jezi di yo: Demare l\u0027 non, kite l\u0027 ale."
        },
        {
          "text": "Nan jwif ki te vin kay Mari yo epi ki te w\u00E8 sa Jezi te f\u00E8 a, anpil te kw\u00E8 nan li."
        },
        {
          "text": "Men, gen ladan yo ki al jwenn farizyen yo. Yo rakonte yo sa Jezi te f\u00E8."
        },
        {
          "text": "Farizyen yo menm ansanm ak ch\u00E8f pr\u00E8t yo reyini Gran Kons\u00E8y la. Yo mande: Kisa n\u0027ap f\u00E8? Nonm sa a ap f\u00E8 anpil mirak."
        },
        {
          "text": "Si nou pa f\u00E8 l\u0027 sispann, tout moun pral kw\u00E8 nan li. Tal\u00E8 konsa, otorite women yo va antre nan koze a, y\u0027a detwi ni tanp nou an ni peyi nou an."
        },
        {
          "text": "Te gen yonn ladan yo ki te rele Kayif. Se li menm ki te granpr\u00E8t pou lanne a. Li di yo: Gen l\u00E8 nou pa konprann anyen!"
        },
        {
          "text": "Nou pa w\u00E8 li pi bon pou nou si yon s\u00E8l moun mouri pou p\u00E8p la. Konsa tout peyi a va sove."
        },
        {
          "text": "(Kayif pa te di sa konsa non. Men, li te granpr\u00E8t pou lanne a, konsa li t\u0027ap f\u00E8 konnen davans ki jan Jezi te dwe mouri pou tout jwif ki nan peyi a."
        },
        {
          "text": "Epi, pa s\u00E8lman pou jwif yo, men tou pou l\u0027 te sanble tout pitit Bondye ki gaye yo nan yon s\u00E8l k\u00F2.)"
        },
        {
          "text": "Se depi jou sa a otorite jwif yo pran desizyon pou yo touye Jezi."
        },
        {
          "text": "Se pout\u00E8t sa tou Jezi te sispann f\u00E8 ale vini nan mitan jwif yo an piblik. Li mete k\u00F2 l\u0027 yon kote toupre dez\u00E8 a, nan yon vil yo rele Efrayim. Se la li te rete ak disip li yo."
        },
        {
          "text": "F\u00E8t Delivrans jwif yo te pr\u00E8t pou rive. Anpil moun soti toupatou nan peyi a, yo moute Jerizal\u00E8m anvan f\u00E8t la pou yo te ka f\u00E8 s\u00E8vis pou mete yo nan kondisyon pou yo s\u00E8vi Bondye."
        },
        {
          "text": "Yo t\u0027ap chache Jezi. Antan yo tout te nan tanp lan, yonn t\u0027ap mande l\u00F2t: Sa nou di? Ou kw\u00E8 l\u0027ap vin nan f\u00E8t la?"
        },
        {
          "text": "Ch\u00E8f pr\u00E8t yo ansanm ak farizyen yo te bay l\u00F2d sa a: Si yon moun te konnen kote Jezi te ye, se pou l\u0027 f\u00E8 yo konnen pou yo ka arete li."
        }
      ]
    },
    {
      "VERS": [
        {
          "text": "Sis jou anvan f\u00E8t Delivrans jwif yo, Jezi tounen Betani kote Laza te rete a. Laza se nonm li te f\u00E8 leve soti vivan nan lanm\u00F2 a."
        },
        {
          "text": "Antan l\u0027 te la, yo ofri l\u0027 manje. Se Mat ki t\u0027ap s\u00E8vi manje a. Laza menm te pami moun ki te chita b\u00F2 tab la av\u00E8k Jezi."
        },
        {
          "text": "L\u00E8 sa a, Mari pran yon bout\u00E8y demi lit plen yon od\u00E8 ki f\u00E8t ak yon f\u00E8y yo rele na. Od\u00E8 sa a te vann byen ch\u00E8. Li vide tout od\u00E8 a sou pye Jezi. Apre sa, li siye yo ak cheve li. Tout kay la te plen sant od\u00E8 a."
        },
        {
          "text": "Yonn nan disip Jezi yo, sa ki tapral trayi l\u0027 la, Jida Iskari\u00F2t, di konsa:"
        },
        {
          "text": "Poukisa yo pa t\u0027 vann od\u00E8 sa a pou twasan (300) goud? Yo ta bay p\u00F2v lajan sa a."
        },
        {
          "text": "Li pa t\u0027 di sa paske li te vle f\u00E8 kich\u00F2y vre pou p\u00F2v yo, men paske se v\u00F2l\u00E8 li te ye. Se li ki te kenbe k\u00E8s lajan an, li te konn pran nan sa yo te mete ladan li."
        },
        {
          "text": "Men, Jezi di li: Kite l\u0027 an repo! Kite l\u0027 kons\u00E8ve od\u00E8 sa a pou jou y\u0027a mete k\u00F2 m\u0027 nan kavo a."
        },
        {
          "text": "Kanta p\u00F2v yo, n\u0027a toujou genyen yo av\u00E8 nou. Men mwen menm, nou p\u0027ap genyen m\u0027 tout tan."
        },
        {
          "text": "Yon gwo foul moun vin konnen Jezi te Betani. Y\u0027 ale Betani, pa s\u00E8lman pout\u00E8t Jezi, mentou pou w\u00E8 Laza Jezi te f\u00E8 leve soti vivan nan lanm\u00F2 a."
        },
        {
          "text": "L\u00E8 sa a, ch\u00E8f pr\u00E8t yo pran desizyon pou yo touye Laza tou,"
        },
        {
          "text": "paske, pout\u00E8t li, anpil jwif t\u0027ap vire do ba yo, yo t\u0027ap kw\u00E8 nan Jezi."
        },
        {
          "text": "Nan denmen, tout foul moun ki te vini pou f\u00E8t Delivrans jwif yo te vin konnen Jezi t\u0027ap rive lavil Jerizal\u00E8m."
        },
        {
          "text": "L\u00E8 sa a, yo koupe f\u00E8y palmis, yo soti al kontre li. Yo t\u0027ap plede rele: Lwanj pou Bondye. benediksyon pou moun ki vini nan non M\u00E8t la! Wi, benediksyon pou Wa p\u00E8p Izray\u00E8l la."
        },
        {
          "text": "Jezi te jwenn yon ti bourik. Li moute chita sou li, jan sa te ekri nan Liv la:"
        },
        {
          "text": "Nou pa bezwen p\u00E8, nou menm ki nan lavil Siyon an. Gade, men wa nou an ap vini: Li moute yon jenn ti bourik."
        },
        {
          "text": "Disip yo pa t\u0027 konprann bagay sa yo lamenm. Men, se jouk apre, l\u00E8 Jezi te fin moute nan sy\u00E8l la, yo vin chonje tout bagay sa yo te ekri davans nan Liv la, epi se sa menm ki te rive l\u00E8 moun yo te f\u00E8 sa pou li."
        },
        {
          "text": "Te gen anpil moun ki te la av\u00E8k Jezi l\u00E8 l\u0027 te rele Laza pou l\u0027 te f\u00E8 l\u0027 soti nan kavo a, l\u00E8 l\u0027 te f\u00E8 l\u0027 leve soti vivan nan lanm\u00F2 a. Yo tout t\u0027ap rakonte sa yo te w\u00E8."
        },
        {
          "text": "Se konsa, foul moun yo te vin konnen li te f\u00E8 mirak sa a. Se pout\u00E8t sa yo te vin kontre li."
        },
        {
          "text": "Farizyen yo menm, yonn t\u0027ap di l\u00F2t: Nou w\u00E8. Nou pa ka f\u00E8 anyen pou anpeche sa. Gade jan tout moun ap swiv li!"
        },
        {
          "text": "Te gen k\u00E8k moun peyi Lagr\u00E8s nan moun ki te vin Jerizal\u00E8m pou adore pandan f\u00E8t la."
        },
        {
          "text": "Y\u0027 al jwenn Filip (ki te moun Betsayda nan peyi Galile), yo di l\u0027 konsa: Msye, nou ta renmen w\u00E8 Jezi."
        },
        {
          "text": "Filip al di Andre sa. Epi yo tou de al di Jezi sa."
        },
        {
          "text": "Jezi reponn yo: Koulye a, l\u00E8 a rive pou Moun Bondye voye nan lach\u00E8 a resevwa lwanj ki pou li a."
        },
        {
          "text": "Sa m\u0027ap di nou la a, se vre wi: Yon grenn mayi ap rete pou kont li toutotan li pa tonbe at\u00E8 pou l\u0027 mouri. Men tou, si l\u0027 mouri, l\u0027ap bay anpil grenn."
        },
        {
          "text": "Moun ki renmen lavi l\u0027 ap p\u00E8di li. Men moun ki rayi lavi li pandan l\u0027 sou lat\u00E8 a, l\u0027ap kons\u00E8ve l\u0027 pou lavi ki p\u0027ap janm fini an."
        },
        {
          "text": "Si yon moun ap s\u00E8vi m\u0027, se pou l\u0027 swiv mwen tou. Konsa, tout kote m\u0027a ye, s\u00E8vit\u00E8 mwen va la tou. Papa m\u0027 va leve t\u00E8t tout moun k\u0027ap s\u00E8vi mwen."
        },
        {
          "text": "Men koulye a, k\u00E8 m\u0027 boulv\u00E8se. Mwen pa konn sa pou m\u0027 di. Mwen ta di: Papa, delivre m\u0027 anba sa ki pral rive koulye a. Men, se pou sa menm mwen vini, pou m\u0027 pase tan soufrans sa a."
        },
        {
          "text": "Papa o, f\u00E8 w\u00E8 pouvwa ou non! L\u00E8 sa a, yon vwa soti nan sy\u00E8l la, li di: Mwen f\u00E8 w\u00E8 pouvwa non mwen deja. M\u0027ap f\u00E8 w\u00E8 l\u0027 ank\u00F2."
        },
        {
          "text": "Foul moun ki te la yo tande vwa a. Yo t\u0027ap di: Se yon kout loraj! Gen l\u00F2t ki t\u0027ap di: Se yon zanj Bondye ki pale av\u00E8k li."
        },
        {
          "text": "Men, Jezi di yo: Se pa pou mwen non vwa a pale, se pou nou menm pou nou ka tande."
        },
        {
          "text": "Koulye a, l\u00E8 a rive pou yo jije moun ki sou t\u00E8 sa a. Koulye a, yo pral mete ch\u00E8f k\u0027ap dominen lemonn lan dey\u00F2."
        },
        {
          "text": "Men mwen menm, l\u00E8 y\u0027a leve m\u0027 anl\u00E8 sou t\u00E8 a, mwen gen pou m\u0027 rale tout moun vin jwenn mwen."
        },
        {
          "text": "(L\u00E8 l\u0027 di sa, li t\u0027ap moutre yo ki jan li tapral mouri.)"
        },
        {
          "text": "Foul moun yo reponn li: Nan Liv lalwa nou an, nou w\u00E8 Kris la gen pou l\u0027 viv pou tout tan. Ki jan ou ka di se pou yo leve Moun Bondye voye nan lach\u00E8 a anl\u00E8? Kil\u00E8s ki Moun Bondye voye nan lach\u00E8 a?"
        },
        {
          "text": "Jezi reponn yo: Nou gen limy\u00E8 a la av\u00E8 nou, men pa pou lontan. Mache pandan nou gen limy\u00E8 a pou f\u00E8nwa pa bare nou. Moun k\u0027ap mache nan f\u00E8nwa pa konnen kote l\u0027 prale."
        },
        {
          "text": "Mete konfyans nou nan limy\u00E8 a pandan nou genyen l\u0027 lan, pou nou kapab moun limy\u00E8 a. Apre li fin di yo paw\u00F2l sa yo, Jezi wete k\u00F2 l\u0027, li al kache byen lwen."
        },
        {
          "text": "Atout li te f\u00E8 tout mirak sa yo devan yo, yo pa t\u0027 kw\u00E8 nan li."
        },
        {
          "text": "Se konsa, paw\u00F2l pwof\u00E8t Ezayi te di a rive vre: Bondye, kil\u00E8s ki te kw\u00E8 mesaj nou te bay la? Ki moun ki te rekonet travay Bondye a nan sa ki rive a?"
        },
        {
          "text": "Non. Yo pa t\u0027 kapab kw\u00E8, paske men sa Ezayi te di ank\u00F2:"
        },
        {
          "text": "Bondye bouche tou de je yo. li f\u00E8men lespri yo, pou yo pa w\u00E8 nan je yo, pou yo pa konprann ak lespri yo, pou yo pa tounen vin jwenn mwen pou m\u0027 ta geri yo."
        },
        {
          "text": "Ezayi te di sa paske li te w\u00E8 pouvwa Jezi, epi li pale sou li."
        },
        {
          "text": "Malgre sa, menm pami ch\u00E8f jwif yo, anpil moun te kw\u00E8 nan Jezi. Men, ak\u00F2z farizyen yo, yo pa t\u0027 kite moun w\u00E8 sa pou yo pa t\u0027 mete yo dey\u00F2 nan sinag\u00F2g la."
        },
        {
          "text": "Yo te pito lwanj ki soti nan men l\u00E8z\u00F2m pase lwanj ki soti nan men Bondye."
        },
        {
          "text": "Jezi pale byen f\u00F2, li di: Moun ki kw\u00E8 nan mwen, se pa nan mwen s\u00E8lman li kw\u00E8, men li kw\u00E8 nan moun ki voye m\u0027 lan tou."
        },
        {
          "text": "Moun ki w\u00E8 m\u0027, li w\u00E8 moun ki voye m\u0027 lan tou."
        },
        {
          "text": "Mwen menm, mwen se limy\u00E8 sou lat\u00E8. Tout moun ki kw\u00E8 nan mwen p\u0027ap rete nan f\u00E8nwa."
        },
        {
          "text": "L\u00E8 yon moun tande paw\u00F2l mwen yo, si l\u0027 pa kenbe yo, se pa mwen k\u0027ap kondannen li. Paske, mwen vin pou delivre moun, mwen pa vin pou kondannen yo."
        },
        {
          "text": "Men, moun ki refize kw\u00E8 nan mwen, ki pa asepte paw\u00F2l mwen yo, li jwenn ak sa k\u0027ap kondannen l\u0027 lan: Paw\u00F2l mwen te di yo, se yo menm k\u0027ap kondannen l\u0027 l\u00E8 d\u00E8nye jou a va rive."
        },
        {
          "text": "Se pa paw\u00F2l pa m\u0027 m\u0027ap pale la a. Men, Papa ki voye m\u0027 lan, se li menm ki ban m\u0027 l\u00F2d sa pou m\u0027 di ak sa pou m\u0027 pale."
        },
        {
          "text": "Mwen menm, mwen konnen tout k\u00F2mandman l\u0027 yo bay lavi ki p\u0027ap janm fini an. Se sak f\u00E8 sa m\u0027ap di a, m\u0027ap di l\u0027 jan Papa m\u0027 te ban m\u0027 l\u00F2d la."
        }
      ]
    },
    {
      "VERS": [
        {
          "text": "Se te jou anvan f\u00E8t Delivrans jwif yo. Jezi te konnen l\u00E8 a te rive pou l\u0027 te kite t\u00E8 sa a, pou li al jwenn Papa a. Li pa t\u0027 manke renmen moun pa l\u0027 yo ki te nan lemonn. Li te renmen yo n\u00E8t ale."
        },
        {
          "text": "Jezi t\u0027ap manje ak disip li yo jou swa sa a. Satan te gen tan pran t\u00E8t Jida, pitit gason Simon Iskari\u00F2t la, pou l\u0027 te trayi Jezi."
        },
        {
          "text": "Jezi te konnen pou t\u00E8t pa l\u0027 li te soti nan Bondye, epi li t\u0027ap tounen jwenn Bondye ank\u00F2. Li te konnen Papa a te ba li pouvwa sou tout bagay."
        },
        {
          "text": "Li leve sot devan tab la, li wete gwo rad li a, li pran yon s\u00E8vy\u00E8t, li mare l\u0027 nan ren li."
        },
        {
          "text": "Apre sa, li vide dlo nan yon kiv\u00E8t. Epi li k\u00F2manse lave pye disip li yo. Li t\u0027ap siye yo ak s\u00E8vy\u00E8t li te mare nan ren l\u0027 lan."
        },
        {
          "text": "Se konsa, li rive sou Simon Py\u00E8 ki di l\u0027 konsa: M\u00E8t, ou menm ki pral lave pye mwen?"
        },
        {
          "text": "Jezi reponn li: Koulye a ou pa konprann sa m\u0027ap f\u00E8 a. Men, wa konprann pita."
        },
        {
          "text": "Pye di li: Non, mwen p\u0027ap janm kite ou lave pye mwen. Jezi reponn li: Si m\u0027 pa lave pye ou, ou p\u0027ap disip mwen ank\u00F2."
        },
        {
          "text": "Simon Py\u00E8 di li: Si se konsa, M\u00E8t, se pa pye m\u0027 ase pou ou lave. Lave men m\u0027 yo tou ansanm ak t\u00E8t mwen."
        },
        {
          "text": "Jezi di li: L\u00E8 yon moun fin benyen, tout k\u00F2 l\u0027 pw\u00F2p. Se pye l\u0027 ase ki bezwen lave. Nou menm, nou tou pw\u00F2p, men se pa nou tout ki pw\u00F2p."
        },
        {
          "text": "(Jezi te konnen ki moun ki tapral trayi li. Se pout\u00E8t sa li te di: Se pa nou tout ki pw\u00F2p.)"
        },
        {
          "text": "L\u00E8 l\u0027 fin lave pye yo tout, Jezi mete gwo rad la sou li ank\u00F2, li tounen nan plas li b\u00F2 tab la, epi li di yo: Eske nou konprann sa m\u0027 sot f\u00E8 la a?"
        },
        {
          "text": "Nou rele m\u0027 M\u00E8t, nou rele m\u0027 Sey\u00E8. Nou gen rezon, se sa m\u0027 ye vre."
        },
        {
          "text": "Si mwen menm ki Sey\u00E8, mwen menm ki M\u00E8t, mwen lave pye nou, konsa tou, nou menm, se pou nou yonn lave pye l\u00F2t."
        },
        {
          "text": "Mwen ban nou yon egzanp pou nou ka f\u00E8 menm bagay mwen te f\u00E8 pou nou an."
        },
        {
          "text": "Sa m\u0027ap di nou la a, se vre wi: Yon domestik pa janm pi grann\u00E8g pase m\u00E8t li. Moun yo voye a pa janm pi grann\u00E8g pase moun ki voye l\u0027 la."
        },
        {
          "text": "Koulye a nou konn bagay sa yo. benediksyon pou nou si nou f\u00E8 menm jan an tou."
        },
        {
          "text": "L\u00E8 m\u0027 di sa, mwen pa pale pou nou tout. Mwen konnen moun mwen chwazi yo. Men, f\u00F2k sa ki te ekri nan Liv la rive vre. Moun k\u0027ap manje nan menm plat av\u00E8 m\u0027 lan, se li menm ki trayi mwen."
        },
        {
          "text": "M\u0027ap tou di nou sa koulye a anvan bagay sa yo rive, pou l\u00E8 yo rive vre nou ka kw\u00E8 mwen se moun mwen ye a."
        },
        {
          "text": "Sa m\u0027ap di nou la a, se vre wi: Moun ki resevwa moun mwen voye a, li resevwa m\u0027 tou. Moun ki resevwa m\u0027, li resevwa moun ki voye m\u0027 lan."
        },
        {
          "text": "L\u00E8 Jezi fin di paw\u00F2l sa yo, li santi k\u00E8 l\u0027 te boulv\u00E8se anpil. Li di yo kareman: Sa m\u0027ap di nou la a, se vre wi: yonn nan nou pral trayi mwen."
        },
        {
          "text": "Disip yo menm, yonn t\u0027ap gade l\u00F2t, yo pa t\u0027 konnen ki moun li t\u0027ap pale."
        },
        {
          "text": "Yonn nan disip yo, sa Jezi te renmen an, te chita k\u00F2tak\u00F2t av\u00E8k li."
        },
        {
          "text": "Simon Py\u00E8 f\u00E8 l\u0027 siy pou l\u0027 mande Jezi ki moun li t\u0027ap pale."
        },
        {
          "text": "L\u00E8 sa a, disip la panche t\u00E8t li b\u00F2 Jezi, li mande li: Sey\u00E8, kil\u00E8s sa a?"
        },
        {
          "text": "Jezi reponn li: Mwen pral tranpe yon moso pen nan plat la: moun wa w\u00E8 m\u0027a lonje l\u0027 bay la, se li menm. Jezi pran yon moso pen, li tranpe l\u0027, li lonje l\u0027 bay Jida, pitit Simon Iskari\u00F2t la."
        },
        {
          "text": "Pran Jida pran moso pen an, Satan antre nan li. Jezi di li: Sa ou gen pou f\u00E8 a, f\u00E8 l\u0027 vit."
        },
        {
          "text": "(Pesonn sou tab la pa t\u0027 konprann poukisa li te di l\u0027 sa."
        },
        {
          "text": "Anpil te f\u00E8 lide Jezi te vle di l\u0027 al achte sa yo te bezwen pou f\u00E8t la, ou ank\u00F2 te mande l\u0027 bay p\u00F2v yo kich\u00F2y, paske se li menm ki te kenbe sak lajan an.)"
        },
        {
          "text": "Se konsa, Jida pran moso pen an; lamenm li soti. Te fin f\u00E8 nwa dey\u00F2 a."
        },
        {
          "text": "Apre Jida fin ale, Jezi di konsa: Se koulye a nou pral w\u00E8 pouvwa Moun Bondye voye nan lach\u00E8 a. Se koulye a li pral f\u00E8 nou w\u00E8 pouvwa Bondye par\u00E8t nan li."
        },
        {
          "text": "Si li f\u00E8 nou w\u00E8 pouvwa Bondye a, Bondye li menm va f\u00E8 nou w\u00E8 pouvwa Pitit la. Epi l\u0027ap f\u00E8 l\u0027 tal\u00E8 konsa."
        },
        {
          "text": "Pitit mwen yo, mwen pa la pou lontan ank\u00F2 av\u00E8 nou. Ala chache n\u0027a chache mwen! Men, koulye a m\u0027ap di nou sa m\u0027 te di jwif yo deja: Nou pa kapab ale kote m\u0027 prale a."
        },
        {
          "text": "Men, m\u0027ap ban nou yon k\u00F2mandman nouvo: Se pou nou yonn renmen l\u00F2t. Wi, se pou nou yonn renmen l\u00F2t menm jan mwen renmen nou an."
        },
        {
          "text": "Si nou yonn renmen l\u00F2t, l\u00E8 sa a tout moun va konnen se disip mwen nou ye."
        },
        {
          "text": "Simon Py\u00E8 mande li: Sey\u00E8, ki b\u00F2 ou prale? Jezi reponn li: Kote m\u0027 prale a ou pa ka swiv mwen koulye a. Men, wa swiv mwen pita."
        },
        {
          "text": "Py\u00E8 di li: Sey\u00E8, poukisa m\u0027 pa kapab swiv ou koulye a? Mwen tou pare pou m\u0027 bay lavi m\u0027 pou ou."
        },
        {
          "text": "Jezi reponn li: Ou kw\u00E8 ou pare vre pou bay lavi ou pou mwen? Sa m\u0027ap di ou la a, se vre wi: K\u00F2k p\u0027ap ank\u00F2 chante, w\u0027ap gen tan di ou pa janm konnen m\u0027 an twa fwa."
        }
      ]
    },
    {
      "VERS": [
        {
          "text": "Jezi di yo: Pa kite bagay sa yo toumante nou. Mete konfyans nou nan Bondye, mete konfyans nou nan mwen tou."
        },
        {
          "text": "Lakay Papa a gen anpil kote pou moun rete. Mwen pral pare plas pou nou. Si se pa t\u0027 vre, mwen pa ta di nou sa."
        },
        {
          "text": "L\u00E8 m\u0027a fin pare plas la pou nou, m\u0027a tounen vin chache nou. Konsa, kote m\u0027a ye a, se la n\u0027a ye tou."
        },
        {
          "text": "Nou konnen chemen ki mennen kote m\u0027 prale a."
        },
        {
          "text": "Toma di li: Sey\u00E8, nou pa konnen kote ou prale a. Ki jan ou ta vle pou nou konnen chemen pou n\u0027 pran an?"
        },
        {
          "text": "Jezi reponn li: Se mwen menm ki chemen an. Se mwen menm ki verite a, se mwen menm ki lavi a. Pesonn pa ka al jwenn Papa a si li pa pase nan mwen."
        },
        {
          "text": "Si nou konnen m\u0027, n\u0027a konn Papa m\u0027 tou. Men, depi koulye a nou konnen l\u0027, nou w\u00E8 l\u0027 tou."
        },
        {
          "text": "Filip di l\u0027 konsa: Sey\u00E8, moutre nou Papa a. Se sa ase nou bezwen."
        },
        {
          "text": "Jezi reponn li: Depi tout tan sa a mwen la av\u00E8 nou, Filip, ou poko konnen m\u0027 toujou? Moun ki w\u00E8 m\u0027, li w\u00E8 Papa a. Ki jan ou ka f\u00E8 di: Moutre m\u0027 Papa a?"
        },
        {
          "text": "Gen l\u00E8 ou pa kw\u00E8 mwen nan Papa a? Ou pa kw\u00E8 Papa a nan mwen tou? Tout paw\u00F2l mwen di nou yo, se pa nan mwen yo soti. Papa a ki f\u00E8 yonn ak mwen an, se li menm k\u0027ap f\u00E8 travay li."
        },
        {
          "text": "Se pou nou kw\u00E8 m\u0027 l\u00E8 m\u0027 di nou: Mwen nan Papa a, Papa a nan mwen tou. Osinon, se pou nou kw\u00E8 ak\u00F2z sa m\u0027ap f\u00E8 a."
        },
        {
          "text": "Sa m\u0027ap di nou la a, se vre wi: Moun ki mete konfyans li nan mwen, li gen pou l\u0027 f\u00E8 tou sa m\u0027ap f\u00E8 a. La menm rive f\u00E8 pi gwo bagay toujou, paske mwen pral jwenn Papa a."
        },
        {
          "text": "Tou sa n\u0027a mande nan non m\u0027, m\u0027a f\u00E8 l\u0027 pou nou, pou Pitit la ka f\u00E8 w\u00E8 pouvwa Papa a."
        },
        {
          "text": "(Nenp\u00F2t kisa n\u0027a mande nan non m\u0027, m\u0027a f\u00E8 l\u0027 pou nou.)"
        },
        {
          "text": "Si nou renmen m\u0027, se pou n\u0027 obeyi k\u00F2mandman m\u0027 yo."
        },
        {
          "text": "M\u0027ap mande Papa a pou l\u0027 ban nou yon l\u00F2t moun pou ankouraje nou, pou li ka toujou la av\u00E8k nou, se Sentespri k\u0027ap moutre nou verite a."
        },
        {
          "text": "Moun k\u0027ap viv dapre prensip lemonn pa ka resevwa l\u0027, paske yo pa ka w\u00E8 l\u0027, ni yo pa ka konnen li. Men nou menm, nou konnen l\u0027 paske li rete nan k\u00E8 nou, paske li nan nou."
        },
        {
          "text": "Mwen p\u0027ap kite nou pou kont nou: M\u0027ap tounen vin jwenn nou ank\u00F2."
        },
        {
          "text": "Anvan lontan ank\u00F2, lemonn p\u0027ap w\u00E8 m\u0027, men nou menm n\u0027a w\u00E8 mwen. Paske m\u0027ap viv, nou menm tou n\u0027ap viv."
        },
        {
          "text": "L\u00E8 jou sa a va rive, n\u0027a konnen mwen nan Papa a, nou menm nou nan mwen, epi mwen menm mwen nan nou."
        },
        {
          "text": "Moun ki asepte k\u00F2mandman m\u0027 yo, ki obeyi yo, se moun sa a ki renmen mwen. Papa m\u0027 va renmen moun ki renmen mwen. Mwen menm tou, m\u0027a renmen l\u0027, epi m\u0027a f\u00E8 l\u0027 w\u00E8 mwen."
        },
        {
          "text": "Jid (se pa Jida Iskari\u00F2t la non) di l\u0027 konsa: Sey\u00E8, ki jan pou ou f\u00E8 nou w\u00E8 ou san pou moun k\u0027ap viv dapre prensip lemonn yo pa w\u00E8 ou?"
        },
        {
          "text": "Jezi reponn li: Moun ki renmen m\u0027, se li menm ki va f\u00E8 tou sa m\u0027 di l\u0027 f\u00E8. Papa m\u0027 va renmen l\u0027 tou. Papa m\u0027 va vin jwenn li ansanm av\u00E8 m\u0027, n\u0027a viv nan li."
        },
        {
          "text": "Moun ki pa renmen m\u0027, li p\u0027ap f\u00E8 tou sa m\u0027 di l\u0027 f\u00E8. Tou sa nou tande m\u0027ap di a, se pa nan mwen yo soti, men se nan Papa m\u0027 ki voye m\u0027 lan yo soti."
        },
        {
          "text": "Mwen di nou tou sa antan m\u0027 la ank\u00F2 av\u00E8k nou."
        },
        {
          "text": "Moun ki pou vin ankouraje nou an, se Sentespri. Se Papa m\u0027 k\u0027ap voye l\u0027 nan non mwen. Sentespri sa a va moutre nou tout bagay, la f\u00E8 nou chonje tou sa m\u0027 te di nou."
        },
        {
          "text": "M\u0027ap ban nou k\u00E8 poze. M\u0027ap f\u00E8 k\u00E8 nou poze nan jan pa mwen. Mwen p\u0027ap f\u00E8 li pou nou jan sa f\u00E8t dapre prensip ki nan lemonn. Pa kite anyen toumante t\u00E8t nou, nou pa bezwen p\u00E8."
        },
        {
          "text": "Nou tande m\u0027 di nou: Mwen prale, men m\u0027ap tounen vin jwenn nou. Si nou te renmen m\u0027, nou ta kontan konnen mwen pral jwenn Papa a, paske Papa a gen plis pouvwa pase mwen."
        },
        {
          "text": "Mwen tou di nou sa koulye a anvan bagay sa yo rive, pou l\u00E8 yo rive nou ka kw\u00E8."
        },
        {
          "text": "Mwen p\u0027ap pale anpil ank\u00F2 av\u00E8 nou, paske ch\u00E8f k\u0027ap dominen lemonn lan ap vini. Li pa gen okenn pouvwa sou mwen."
        },
        {
          "text": "Men, se pou tout moun sou lat\u00E8 konnen mwen renmen Papa m\u0027. Wi, f\u00F2k yo konnen m\u0027ap f\u00E8 sa Papa m\u0027 te ban m\u0027 l\u00F2d f\u00E8 a. Leve non. Ann sot isit la."
        }
      ]
    },
    {
      "VERS": [
        {
          "text": "Mwen se pye rezen tout bon an. Papa m\u0027 se moun k\u0027ap okipe pye rezen an."
        },
        {
          "text": "Li koupe tout branch nan mwen ki pa donnen. Li netwaye tout branch ki donnen pou yo ka donnen plis toujou."
        },
        {
          "text": "Nou menm, av\u00E8k tou sa m\u0027 moutre nou yo, nou deja nan kondisyon pou n\u0027 f\u00E8 volonte Bondye."
        },
        {
          "text": "Se pou n\u0027 f\u00E8 yonn ak mwen, menm jan mwen f\u00E8 yonn ak nou. Yon branch pa ka donnen pou kont li si l\u0027 pa f\u00E8 yonn ak pye rezen an. Konsa tou, nou p\u0027ap kapab donnen si nou pa f\u00E8 yonn ak mwen."
        },
        {
          "text": "Mwen se pye rezen an, nou se branch yo. Moun ki f\u00E8 yonn av\u00E8 m\u0027, moun mwen f\u00E8 yonn ak li, l\u0027ap donnen anpil, paske nou pa kapab f\u00E8 anyen san mwen."
        },
        {
          "text": "Moun ki pa f\u00E8 yonn ak mwen, y\u0027ap koupe l\u0027 voye jete; l\u0027ap cheche tankou yon branch bwa. L\u00E8 branch bwa yo cheche, yo ranmase yo, yo jete yo nan dife, yo boule yo."
        },
        {
          "text": "Si nou f\u00E8 yonn ak mwen, si nou kenbe paw\u00F2l mwen yo nan k\u00E8 nou, nou m\u00E8t mande sa nou vle, y\u0027a ban nou li."
        },
        {
          "text": "Men ki jan pouvwa Papa m\u0027 lan va par\u00E8t akl\u00E8: se l\u00E8 nou donnen anpil, l\u00E8 nou f\u00E8 w\u00E8 se disip mwen nou ye."
        },
        {
          "text": "Jan Papa a renmen m\u0027 lan, se konsa mwen renmen nou tou. Nou menm, se pou nou renmen menm jan mwen renmen nou an."
        },
        {
          "text": "Si nou f\u00E8 tou sa mwen ban nou l\u00F2d f\u00E8 a, n\u0027a renmen m\u0027 tou menm jan mwen renmen nou an. Menm jan mwen menm, mwen f\u00E8 tou sa Papa a te ban m\u0027 l\u00F2d f\u00E8 a, mwen renmen l\u0027 menm jan li renmen m\u0027 tou."
        },
        {
          "text": "Mwen di nou tou sa pou k\u00E8 kontan m\u0027 lan ka nan nou, pou nou ka kontan n\u00E8t ale."
        },
        {
          "text": "Men k\u00F2mandman m\u0027ap ban nou: Se pou nou yonn renmen l\u00F2t menm jan mwen renmen nou."
        },
        {
          "text": "Pa gen pi bon jan pou ou moutre jan ou renmen zanmi ou pase l\u00E8 ou bay lavi ou pou yo."
        },
        {
          "text": "Nou tout, se zanmi m\u0027 nou ye depi nou f\u00E8 sa m\u0027 mande nou f\u00E8."
        },
        {
          "text": "Mwen p\u0027ap rele nou domestik, paske yon domestik pa konnen sa m\u00E8t li ap f\u00E8. M\u0027ap rele nou zanmi paske mwen f\u00E8 nou konnen tou sa Papa a te moutre mwen."
        },
        {
          "text": "Se pa nou ki chwazi m\u0027, se mwen menm ki chwazi nou, ki mete nou apa pou n\u0027 ale, pou n\u0027 ka donnen, pou donn nou ka kons\u00E8ve. Konsa, Papa a va ban nou nenp\u00F2t kisa n\u0027a mande nan non mwen."
        },
        {
          "text": "Wi, men sa m\u0027 mande nou: Se pou nou yonn renmen l\u00F2t."
        },
        {
          "text": "Si moun k\u0027ap viv dapre prensip lemonn yo rayi nou, pa bliye yo te rayi m\u0027 anvan yo te rayi nou."
        },
        {
          "text": "Si nou te moun lemonn, lemonn ta renmen nou, paske nou ta pou li. Men, mwen chwazi nou, mwen wete nou anba pouvwa lemonn. Se pout\u00E8t sa lemonn rayi nou: nou pa moun lemonn ank\u00F2."
        },
        {
          "text": "Chonje sa m\u0027 te di nou: Yon domestik pa janm pi grann\u00E8g pase m\u00E8t li. Si yo p\u00E8sekite m\u0027, y\u0027a p\u00E8sekite nou tou. Si yo f\u00E8 sa m\u0027 te moutre yo, y\u0027a f\u00E8 sa n\u0027a moutre yo tou."
        },
        {
          "text": "Men, y\u0027ap f\u00E8 nou tou sa pout\u00E8t mwen, paske yo pa konnen moun ki te voye m\u0027 lan."
        },
        {
          "text": "Si m\u0027 pa t\u0027 vini, si m\u0027 pa t\u0027 pale av\u00E8 yo, yo pa ta ant\u00F2, yo pa ta f\u00E8 peche. Men, koulye a yo pa gen eskiz pou peche yo."
        },
        {
          "text": "Moun ki rayi m\u0027, li rayi Papa m\u0027 tou."
        },
        {
          "text": "Si m\u0027 pa t\u0027 f\u00E8 bagay okenn l\u00F2t moun pa t\u0027 janm f\u00E8 nan mitan yo, yo pa ta ant\u00F2, yo pa ta f\u00E8 peche. Men, koulye a yo w\u00E8 sa m\u0027 f\u00E8, yo rayi ni mwen ni Papa mwen."
        },
        {
          "text": "Men, yo f\u00E8 tou sa pou paw\u00F2l ki ekri nan Lalwa yo a te ka rive vre: Yo rayi m\u0027 san m\u0027 pa f\u00E8 yo anyen."
        },
        {
          "text": "Moun ki gen pou ankouraje nou an ap vini, se Lespri k\u0027ap moutre nou verite a, se nan Bondye li soti. Papa a ap ban mwen l\u0027 pou m\u0027 voye ban nou, la pale nou sou mwen."
        },
        {
          "text": "Nou menm tou, n\u0027a pale sou mwen, paske nou te la av\u00E8 m\u0027 depi nan konmansman."
        }
      ]
    },
    {
      "VERS": [
        {
          "text": "Mwen di nou sa pou nou pa dekouraje l\u00E8 sa rive."
        },
        {
          "text": "Y\u0027a mete nou dey\u00F2 nan sinag\u00F2g yo. Yon l\u00E8, moun k\u0027ap touye nou yo va met nan t\u00E8t yo se s\u00E8vis y\u0027ap rann Bondye l\u00E8 yo f\u00E8 sa."
        },
        {
          "text": "Y\u0027ap f\u00E8 tou sa paske yo pa konnen ni Papa a ni mwen menm."
        },
        {
          "text": "Men, mwen di nou sa, se pou l\u00E8 l\u00E8 a va rive pou yo f\u00E8 nou sa nou ka chonje mwen te di nou sa. Mwen pa t\u0027 di nou tou sa anvan, paske mwen te la av\u00E8k nou."
        },
        {
          "text": "Men koulye a, mwen pral jwenn moun ki te voye m\u0027 lan, epi nou yonn pa mande m\u0027 kote m\u0027 prale?"
        },
        {
          "text": "Men, paske mwen pale konsa ak nou, k\u00E8 nou kase."
        },
        {
          "text": "Men, m\u0027ap di nou laverite: li pi bon pou nou si m\u0027 ale. Paske, si m\u0027 pa ale, moun ki gen pou vin ankouraje nou an p\u0027ap vin jwenn nou. Men, l\u00E8 m\u0027 ale, m\u0027a voye l\u0027 ban nou."
        },
        {
          "text": "Li menm, l\u00E8 la vini, la moutre moun lemonn yo jan yo nan ler\u00E8 sou keksyon peche, sou keksyon sa ki dwat devan Bondye, sou keksyon jijman Bondye."
        },
        {
          "text": "Yo nan ler\u00E8 sou keksyon peche a, paske yo pa mete konfyans yo nan mwen."
        },
        {
          "text": "Yo nan ler\u00E8 sou keksyon sa ki dwat devan Bondye, paske mwen pral jwenn Papa a, nou p\u0027ap w\u00E8 m\u0027 ank\u00F2."
        },
        {
          "text": "Yo nan ler\u00E8 sou keksyon jijman Bondye a, paske ch\u00E8f k\u0027ap dominen lemonn lan fin jije deja."
        },
        {
          "text": "Mwen gen anpil l\u00F2t bagay ank\u00F2 pou m\u0027 di nou, men nou pa ka konprann yo koulye a."
        },
        {
          "text": "Men, li menm Lespri k\u0027ap moutre verite a, l\u00E8 la vini, la mennen nou nan tout verite a. Paske li p\u0027ap pale paw\u00F2l pa li. Men, tou sa la tande, se sa la di nou: la f\u00E8 nou konnen bagay ki gen pou rive."
        },
        {
          "text": "Li pral f\u00E8 yo w\u00E8 pouvwa mwen, paske la pran sa ki pou mwen pou l\u0027 f\u00E8 nou konnen yo."
        },
        {
          "text": "Tou sa ki pou Papa a se pou mwen yo ye tou. Se pout\u00E8t sa mwen di nou la pran sa ki pou mwen pou l\u0027 f\u00E8 nou konnen yo."
        },
        {
          "text": "Tal\u00E8 konsa nou p\u0027ap w\u00E8 m\u0027; tal\u00E8 konsa n\u0027a w\u00E8 m\u0027 ank\u00F2."
        },
        {
          "text": "K\u00E8k disip li yo pran pale, yonn t\u0027ap di l\u00F2t: Sa sa vle di sa l\u0027ap di nou la a: Tal\u00E8 konsa nou p\u0027ap w\u00E8 m\u0027, tal\u00E8 konsa n\u0027a w\u00E8 m\u0027 ank\u00F2? Sa l\u0027 vle di la a: Paske mwen pral jwenn Papa a?"
        },
        {
          "text": "Kisa sa vle di menm: Tal\u00E8 konsa? Nou pa konprann sa l\u0027 vle di."
        },
        {
          "text": "Jezi menm te konnen yo te vle poze l\u0027 keksyon. Li di yo: Mwen di nou: Tal\u00E8 konsa nou p\u0027ap w\u00E8 m\u0027, tal\u00E8 konsa tou n\u0027a w\u00E8 m\u0027 ank\u00F2. Eske se sou sa nou yonn ap poze l\u00F2t keksyon an?"
        },
        {
          "text": "Sa m\u0027ap di nou la a, se vre wi: nou pral kriye, nou pral plenn, men moun k\u0027ap viv dapre prensip ki nan lemonn yo pral kontan. Nou pral gen lapenn, men lapenn nou pral tounen k\u00E8 kontan."
        },
        {
          "text": "L\u00E8 yon fanm gen tranche, k\u00E8 l\u0027 sere, paske l\u00E8 a rive pou l\u0027 soufri. Men, l\u00E8 pitit la fin f\u00E8t, li bliye tout soufrans li yo t\u00E8lman li kontan dapre yon l\u00F2t timoun vin sou lat\u00E8."
        },
        {
          "text": "Konsa tou, koulye a nou nan lapenn. Men, mwen gen pou m\u0027 w\u00E8 nou ank\u00F2. L\u00E8 sa a, k\u00E8 nou pral kontan, pesonn p\u0027ap ka wete kontantman sa a nan k\u00E8 nou."
        },
        {
          "text": "Jou sa a, nou p\u0027ap poze m\u0027 keksyon sou anyen. Sa m\u0027ap di nou la a, se vre wi: nenp\u00F2t bagay nou mande Papa a nan non mwen, la ban nou li."
        },
        {
          "text": "Jouk koulye a, nou poko mande anyen nan non mwen. Mande, n\u0027a jwenn pou nou ka kontan n\u00E8t ale."
        },
        {
          "text": "Mwen di nou tou sa an parab\u00F2l. Yon l\u00E8, mwen p\u0027ap bezwen pale an parab\u00F2l ak nou ank\u00F2, men m\u0027ap pale nou kareman sou Papa a."
        },
        {
          "text": "Jou sa a, n\u0027a mande Papa a sa nou vle nan non mwen, mwen pa di m\u0027ap lapriy\u00E8 Papa a pou nou,"
        },
        {
          "text": "paske Papa a li menm, li renmen nou. Li renmen nou paske nou renmen m\u0027, paske nou kw\u00E8 mwen soti nan Papa a."
        },
        {
          "text": "Mwen soti nan Papa a, mwen vin sou lat\u00E8. Koulye a, m\u0027ap wete k\u00F2 m\u0027 sou lat\u00E8 a, mwen pral jwenn Papa a."
        },
        {
          "text": "Disip yo di li: Se koulye a w\u0027ap pale kare. Ou pa pale an parab\u00F2l."
        },
        {
          "text": "Koulye a nou konnen ou konn tout bagay. Ou pa bezwen pesonn mande ou anyen. Se pout\u00E8t sa nou kw\u00E8 ou soti nan Bondye."
        },
        {
          "text": "Jezi reponn yo: Nou s\u00E8ten nou kw\u00E8 koulye a?"
        },
        {
          "text": "Gade, l\u00E8 a ap rive, li rive deja, kote nou pral gaye, chak moun pral kouri b\u00F2 pa yo: nou pral kite m\u0027 pou kont mwen. Men, mwen pa pou kont mwen, paske Papa a la av\u00E8k mwen."
        },
        {
          "text": "Mwen pale konsa pou nou kapab gen k\u00E8 poze nan mwen. Nou gen pou n\u0027 soufri anpil sou lat\u00E8. Men, pran kouraj, lemonn deja p\u00E8di devan mwen."
        }
      ]
    },
    {
      "VERS": [
        {
          "text": "Apre Jezi fin pale konsa, li leve je l\u0027 anl\u00E8 nan sy\u00E8l la, li di: O Papa, l\u00E8 a rive. F\u00E8 yo w\u00E8 b\u00E8l pouvwa Pitit la, pou Pitit la ka f\u00E8 yo w\u00E8 b\u00E8l pouvwa ou la tou."
        },
        {
          "text": "Ou te ba l\u0027 otorite sou tout moun pou l\u0027 te kapab bay tout moun ou ba li yo lavi ki p\u0027ap janm fini an."
        },
        {
          "text": "Lavi ki p\u0027ap janm fini an, se pou yo konnen ou, ou menm ki s\u00E8l Bondye tout bon an, ansanm ak moun ou voye a: Jezikri."
        },
        {
          "text": "Mwen te f\u00E8 yo w\u00E8 b\u00E8l pouvwa ou sou t\u00E8 sa a. Mwen f\u00E8 tou sa ou te ban m\u0027 f\u00E8."
        },
        {
          "text": "Koulye a, Papa, ban mwen b\u00E8l pouvwa devan je ou, menm pouvwa mwen te genyen l\u00E8 m\u0027 te av\u00E8 ou la depi anvan ou te kreye tout bagay."
        },
        {
          "text": "Moun ou te mete apa nan lemonn pou mwen yo, mwen f\u00E8 yo konnen ki moun ou ye. Se pou ou yo te ye. Se ou menm ki te ban mwen yo. Epi yo kenbe paw\u00F2l ou."
        },
        {
          "text": "Koulye a, yo konnen tou sa ou ban mwen se nan men ou yo soti."
        },
        {
          "text": "Paske mwen ba yo paw\u00F2l ou te ban mwen an. Yo resevwa li. Yo rekon\u00E8t mwen soti tout bon b\u00F2 kote ou, yo kw\u00E8 se ou ki voye m\u0027 vre."
        },
        {
          "text": "M\u0027ap lapriy\u00E8 pou yo. Mwen p\u0027ap lapriy\u00E8 pou moun lemonn yo, men pou moun ou ban mwen yo, paske se pou ou yo ye."
        },
        {
          "text": "Tou sa m\u0027 genyen se pou ou, tou sa ou genyen se pou mwen. Pouvwa mwen par\u00E8t akl\u00E8 nan yo."
        },
        {
          "text": "Mwen pa nan lemonn lan ank\u00F2. Men yo menm, yo nan lemonn lan toujou. Mwen menm, m\u0027ap vin jwenn ou. Papa, ou menm ki apa, pwoteje yo pa pouvwa non ou, menm non ou te ban mwen an, pou yo ka f\u00E8 yon s\u00E8l menm jan ou f\u00E8 yon s\u00E8l av\u00E8k mwen."
        },
        {
          "text": "Pandan m\u0027 te la av\u00E8k yo, mwen te pwoteje yo ak pouvwa non ou, menm non ou te ban mwen an. Mwen te pwoteje yo: yo yonn pa t\u0027 p\u00E8di, esepte nonm ki pou te p\u00E8di a, pou sa ki te ekri nan Liv la rive vre."
        },
        {
          "text": "Koulye a, m\u0027ap vin jwenn ou. M\u0027ap pale konsa pandan m\u0027 sou lat\u00E8 a, pou jan k\u00E8 m\u0027 kontan an se konsa pou k\u00E8 yo ka kontan tou n\u00E8t ale."
        },
        {
          "text": "Mwen te ba yo paw\u00F2l ou; lemonn rayi yo paske yo menm yo pa moun lemonn, menm jan mwen menm mwen pa moun lemonn."
        },
        {
          "text": "Mwen pa mande ou pou wete yo nan lemonn lan, men pou ou pwoteje yo anba Satan."
        },
        {
          "text": "Yo pa moun lemonn, menm jan mwen pa moun lemonn."
        },
        {
          "text": "F\u00E8 yo viv pou ou n\u00E8t gremesi verite a. Paw\u00F2l ou se verite a."
        },
        {
          "text": "Mwen voye yo nan lemonn lan menm jan ou te voye m\u0027 nan lemonn lan."
        },
        {
          "text": "Se pou yo m\u0027ap viv jan ou vle l\u0027 la, pou yo menm tou yo ka viv jan ou vle l\u0027 la, gremesi verite a."
        },
        {
          "text": "Se pa pou yo s\u00E8lman m\u0027ap lapriy\u00E8, men pou tout moun ki va mete konfyans yo nan mwen l\u00E8 y\u0027a tande mesaj la."
        },
        {
          "text": "M\u0027ap lapriy\u00E8 pou yo tout f\u00E8 yon s\u00E8l. Papa, se pou yo tout f\u00E8 yonn ansanm ak nou, menm jan ou menm ou nan mwen, mwen menm mwen nan ou. Se pou yo tout f\u00E8 yon s\u00E8l pou moun ki nan lemonn yo ka kw\u00E8 se ou ki te voye mwen."
        },
        {
          "text": "Mwen te ba yo menm pouvwa ou te ban mwen an, pou yo tout te ka f\u00E8 yonn menm jan ou f\u00E8 yon s\u00E8l av\u00E8 m\u0027 tou:"
        },
        {
          "text": "mwen nan yo, ou nan mwen, pou yo tout f\u00E8 yon s\u00E8l n\u00E8t ale, pou moun ki nan lemonn yo ka rive rekon\u00E8t se ou ki te voye m\u0027, pou yo ka rive konnen ou renmen yo menm jan ou renmen m\u0027 lan."
        },
        {
          "text": "Papa, se ou ki te ban mwen yo. Mwen ta vle pou yo toujou av\u00E8 m\u0027 kote m\u0027 prale a, pou yo ka w\u00E8 pouvwa mwen, pouvwa ou te ban mwen an, paske ou te renmen m\u0027 depi lontan anvan ou te kreye tout bagay."
        },
        {
          "text": "O Papa, ou menm ki f\u00E8 tout bagay byen, moun ki nan lemonn yo pa konnen ou. Men mwen menm, mwen konnen ou. Moun sa yo konnen se ou ki te voye mwen."
        },
        {
          "text": "Mwen te f\u00E8 yo konnen ki moun ou ye. M\u0027ap kontinye f\u00E8 sa toujou, pou kalite renmen ou gen pou mwen an ka nan yo, pou mwen menm mwen ka nan yo tou."
        }
      ]
    },
    {
      "VERS": [
        {
          "text": "L\u00E8 Jezi fin pale konsa, li pati av\u00E8k disip li yo, li al l\u00F2t b\u00F2 ti ravin Sedwon an. Te gen yon jaden la. Jezi antre nan jaden an av\u00E8k disip li yo."
        },
        {
          "text": "Jida, nonm ki te gen pou trayi l\u0027 la, te konnen ti kote sa a tou paske Jezi te konn vin la anpil fwa ak disip li yo."
        },
        {
          "text": "Se konsa, Jida al nan jaden an. Li te gen yon kolonn s\u00F2lda ansanm ak k\u00E8k gad av\u00E8 li. Se ch\u00E8f pr\u00E8t yo ak gwoup farizyen yo ki te voye yo av\u00E8 li. Yo tout te gen zam, yo t\u0027ap pote fannal ak gwo chand\u00E8l tou limen."
        },
        {
          "text": "Jezi menm ki te konnen sa ki te pou rive l\u0027 la, mache sou yo, li mande yo: Ki moun n\u0027ap chache?"
        },
        {
          "text": "Yo reponn li: Jezi, nonm Nazar\u00E8t la. Jezi di yo: Se mwen. Jida, nonm ki t\u0027ap trayi l\u0027 la, te la av\u00E8k yo."
        },
        {
          "text": "L\u00E8 Jezi di yo: Se mwen, yo renka k\u00F2 yo d\u00E8y\u00E8, yo tonbe at\u00E8."
        },
        {
          "text": "L\u00E8 sa a, Jezi mande yo ank\u00F2: Ki moun n\u0027ap chache? Yo di l\u0027: Jezi, nonm Nazar\u00E8t la."
        },
        {
          "text": "Jezi reponn yo: Mwen pa deja di nou se mwen menm. Si se mwen n\u0027ap chache, kite l\u00F2t mesye sa yo al f\u00E8 wout yo."
        },
        {
          "text": "Se konsa paw\u00F2l li te di a rive vre: Nan tout moun ou te ban mwen yo, Papa, yonn menm pa p\u00E8di."
        },
        {
          "text": "Simon Py\u00E8 te gen yon nepe sou li, li rale l\u0027, li frape domestik granpr\u00E8t la, li sote z\u00F2r\u00E8y dwat li. (Yo te rele domestik la Malkis.)"
        },
        {
          "text": "Men, Jezi di Py\u00E8 konsa: Mete nepe ou la nan djenn li. Eske se pa pou m\u0027 bw\u00E8 gode soufrans Papa a ban m\u0027 bw\u00E8 a?"
        },
        {
          "text": "Kolonn s\u00F2lda yo, k\u00F2mandan an ansanm ak gad jwif yo mete men sou Jezi, yo mare li."
        },
        {
          "text": "Premye kote yo mennen l\u0027, se kay An. An te b\u00F2p\u00E8 Kayif ki te granpr\u00E8t pou lanne a."
        },
        {
          "text": "Se Kayif sa a ki te bay jwif yo kons\u00E8y sa a: Li pi bon pou nou si yon s\u00E8l moun mouri pou tout p\u00E8p la!"
        },
        {
          "text": "Simon Py\u00E8 te swiv Jezi ansanm ak yon l\u00F2t disip. Disip sa a te yon konesans granpr\u00E8t la. Se konsa li te antre anmenmtan ak Jezi nan lakou granpr\u00E8t la."
        },
        {
          "text": "Py\u00E8 menm te rete dey\u00F2, b\u00F2 p\u00F2t la. L\u00E8 sa a, l\u00F2t disip la, ki te yon konesans granpr\u00E8t la, soti dey\u00F2, li pale ak fanm ki t\u0027ap veye p\u00F2t la, li f\u00E8 Py\u00E8 antre."
        },
        {
          "text": "S\u00E8vant ki t\u0027ap veye p\u00F2t la di Py\u00E8 konsa: Ou menm tou, ou se yonn nan disip nonm sa a. Py\u00E8 reponn li: Non. Mwen pa disip nonm sa a."
        },
        {
          "text": "Domestik yo ak gad yo te limen dife, yo tout te kanpe b\u00F2 dife a, yo t\u0027ap chofe k\u00F2 yo paske te f\u00E8 fr\u00E8t. Py\u00E8 te kanpe la av\u00E8k yo, li t\u0027ap chofe k\u00F2 l\u0027 tou."
        },
        {
          "text": "Granpr\u00E8t la poze Jezi keksyon sou disip li yo ak sou sa l\u0027 t\u0027ap moutre yo."
        },
        {
          "text": "Jezi reponn li: Mwen te pale an piblik pou tout moun tande. Se nan sinag\u00F2g yo ak nan tanp lan, kote tout jwif yo sanble, se la mwen toujou moutre sa pou m\u0027 te moutre a. Mwen pa janm di anyen an kach\u00E8t."
        },
        {
          "text": "Poukisa w\u0027ap keksyonnen m\u0027 konsa? Mande moun ki te tande m\u0027 yo sa m\u0027 te di yo. Yo menm yo konnen sa m\u0027 te di."
        },
        {
          "text": "Antan Jezi t\u0027ap di paw\u00F2l sa yo, yon gad ki te kanpe la b\u00F2 kote l\u0027 ba l\u0027 yon soufl\u00E8t. Li di li: Se konsa w\u0027ap reponn granpr\u00E8t la?"
        },
        {
          "text": "Jezi reponn li: Si m\u0027 pale mal, moutre moun yo sa m\u0027 di ki mal la a. Men, si m\u0027 pale byen, poukisa ou frape mwen?"
        },
        {
          "text": "Apre sa, An voye Jezi tou mare ale lakay Kayif, granpr\u00E8t la."
        },
        {
          "text": "Pandan tout tan sa a, Simon Py\u00E8 te kanpe la ap chofe dife. Yo di li: Ou menm tou, ou se yon disip nonm sa a. Men, Py\u00E8 demanti sa, li di: Non. Mwen pa disip nonm sa a."
        },
        {
          "text": "Yonn nan domestik granpr\u00E8t la ki te fanmi nonm Py\u00E8 te koupe z\u00F2r\u00E8y la, di konsa: Eske mwen pa t\u0027 w\u00E8 ou nan jaden an av\u00E8 li?"
        },
        {
          "text": "Py\u00E8 di ank\u00F2 se pa vre. Lamenm yon k\u00F2k chante."
        },
        {
          "text": "Apre sa, soti kay Kayif, yo mennen Jezi nan pal\u00E8 Gouv\u00E8n\u00E8 a. Se te granmtimaten. Men, jwif yo pa t\u0027 antre nan pal\u00E8 a. Yo pa t\u0027 vle mete t\u00E8t yo nan kondisyon pou yo pa ka f\u00E8 s\u00E8vis Bondye yo. Sa ta ka anpeche yo manje manje Delivrans lan."
        },
        {
          "text": "Se pout\u00E8t sa, Pilat, gouv\u00E8n\u00E8 a, te blije soti vin jwenn yo dey\u00F2 a. Li mande yo: Kisa nou di nonm sa a f\u00E8?"
        },
        {
          "text": "Yo reponn li: Si nonm sa a pa t\u0027 yon malfekt\u00E8, nou pa ta mennen l\u0027 ba ou."
        },
        {
          "text": "Pilat di yo: Poukisa nou pa pran l\u0027 nou menm, pou nou jije l\u0027 dapre lalwa nou? Jwif yo reponn li: Nou pa gen dwa touye pesonn."
        },
        {
          "text": "Se konsa paw\u00F2l Jezi te di l\u00E8 l\u0027 t\u0027ap f\u00E8 konnen jan l\u0027 tapral mouri a, tapral rive vre."
        },
        {
          "text": "L\u00E8 sa a, Pilat antre nan pal\u00E8 a, li rele Jezi, li mande li: Eske se wa jwif yo ou ye?"
        },
        {
          "text": "Jezi reponn li: Eske ou di sa paske ou f\u00E8 lide sa a ou menm, osinon \u00E8ske se l\u00F2t moun ki di ou sa?"
        },
        {
          "text": "Pilat reponn li: Eske se jwif mwen ye, mwen menm? Se pw\u00F2p moun peyi ou ansanm ak ch\u00E8f pr\u00E8t yo ki mennen ou ban mwen? Kisa ou f\u00E8?"
        },
        {
          "text": "Jezi reponn: Nan peyi kote m\u0027 wa a, se pa tankou peyi ki sou lat\u00E8. Si gouv\u00E8nman peyi kote m\u0027 wa a te tankou gouv\u00E8nman peyi ki sou lat\u00E8, s\u00E8vit\u00E8 m\u0027 yo ta goumen pou mwen. Yo pa ta kite m\u0027 tonbe nan men jwif yo. Non. Nan peyi kote m\u0027 wa a, se pa tankou peyi ki sou lat\u00E8."
        },
        {
          "text": "L\u00E8 sa a, Pilat di li: Si se konsa, ou se wa vre? Jezi reponn li: Se ou ki di li. Wi, se wa mwen ye. Mwen f\u00E8t pou m\u0027 di verite a jan li ye a. Wi, se pou sa menm mwen vin sou lat\u00E8. Tout moun ki patizan laverite ap koute vwa mwen."
        },
        {
          "text": "Pilat reponn li: Laverite? Kisa l\u0027 ye? L\u00E8 l\u0027 fin di sa, Pilat soti ank\u00F2, li al jwenn jwif yo. Li di yo: Mwen pa w\u00E8 rezon pou m\u0027 kondannen nonm sa a."
        },
        {
          "text": "Dapre koutim nou genyen, mwen toujou lage yon prizonye pou f\u00E8t Delivrans lan ban nou. Eske nou ta vle m\u0027 lage wa jwif yo ban nou?"
        },
        {
          "text": "L\u00E8 sa a, yo tout pran rele: Non. Nou pa vle li. Se Barabas nou vle! Barabas sa a te yon bandi."
        }
      ]
    },
    {
      "VERS": [
        {
          "text": "Se konsa Pilat bay l\u00F2d pran Jezi, bat li byen bat."
        },
        {
          "text": "S\u00F2lda yo trese yon kouw\u00F2n av\u00E8k branch pikan, yo mete l\u0027 nan t\u00E8t Jezi. Yo mete yon gwo rad wouj fonse sou li."
        },
        {
          "text": "Yo pwoche b\u00F2 kote l\u0027, yo di li: Bonjou, wa jwif yo. Epi yo souflete li."
        },
        {
          "text": "Pilat soti ank\u00F2, li pale ak foul moun yo, li di: Koute. Mwen pral mennen l\u0027 isit la dey\u00F2 pou nou ka konprann mwen pa jwenn okenn rezon pou m\u0027 kondannen nonm sa a."
        },
        {
          "text": "Se konsa, Jezi soti: li te gen kouw\u00F2n pikan an nan t\u00E8t li ak gwo rad wouj fonse a sou li. Pilat di yo: Men nonm lan!"
        },
        {
          "text": "L\u00E8 ch\u00E8f pr\u00E8t yo ansanm ak gad yo w\u00E8 l\u0027, yo k\u00F2manse rele: Kloure l\u0027 sou yon kwa! Kloure l\u0027 sou yon kwa! Pilat di yo: Pran l\u0027, kloure l\u0027 sou kwa a nou menm. Mwen pa w\u00E8 rezon pou m\u0027 kondannen l\u0027, mwen menm."
        },
        {
          "text": "Jwif yo reponn li: Nou gen yon lwa. Dapre lwa sa a, li gen pou l\u0027 mouri paske li f\u00E8 t\u00E8t li pase pou Pitit Bondye."
        },
        {
          "text": "L\u00E8 Pilat tande sa, li vin pi p\u00E8 toujou."
        },
        {
          "text": "Li antre nan pal\u00E8 a, li mande Jezi: Ki kote ou soti? Men, Jezi pa reponn li."
        },
        {
          "text": "L\u00E8 sa a, Pilat di li: Ou p\u0027ap pale av\u00E8 mwen? Ou pa konnen mwen gen pouvwa pou m\u0027 lage ou, mwen gen pouvwa pou m\u0027 f\u00E8 yo kloure ou sou yon kwa?"
        },
        {
          "text": "Jezi reponn li: Ou pa ta gen okenn pouvwa sou mwen si se pa t\u0027 Bondye nan sy\u00E8l la ki te ba ou li. Se pout\u00E8t sa, moun ki lage m\u0027 nan men ou lan, li pi koupab pase ou."
        },
        {
          "text": "Depi l\u00E8 sa a, Pilat t\u0027ap chache yon jan pou l\u0027 lage Jezi. Men, jwif yo k\u00F2manse rele: Si ou lage nonm sa a, ou pa zanmi Seza! Depi yon moun ap f\u00E8 t\u00E8t li pase pou wa, se l\u00E8nmi Seza li ye."
        },
        {
          "text": "L\u00E8 Pilat tande koze sa a, li f\u00E8 yo mennen Jezi dey\u00F2, li chita sou gwo ch\u00E8z nan plas jij la, kote yo rele Lakou Pave a (an lang ebre yo rele l\u0027: Gabata)."
        },
        {
          "text": "Se te lav\u00E8y f\u00E8t Delivrans jwif yo, v\u00E8 midi konsa. Pilat di jwif yo: Men wa nou an."
        },
        {
          "text": "Men, yo k\u00F2manse rele: Touye li! Touye li! Kloure l\u0027 sou yon kwa! Pilat di yo: Nou vle m\u0027 kloure wa nou an sou yon kwa? Ch\u00E8f pret yo reponn li: Nou pa gen l\u00F2t wa pase Seza."
        },
        {
          "text": "L\u00E8 sa a, Pilat renm\u00E8t yo Jezi pou y\u0027 al kloure l\u0027 sou yon kwa. Se konsa, yo pran Jezi, yo mennen l\u0027 ale."
        },
        {
          "text": "Jezi soti dey\u00F2 lavil la, li t\u0027ap pote kwa li jouk yon kote yo rele: Zo bwa T\u00E8t la (An lang ebre, yo rele l\u0027: G\u00F2lgota)."
        },
        {
          "text": "Rive la, s\u00F2lda yo kloure l\u0027 sou kwa a. Anmenmtan yo kloure de l\u00F2t moun sou kwa tou, yonn chak b\u00F2, Jezi menm nan mitan yo."
        },
        {
          "text": "Pilat te bay l\u00F2d pou yo te f\u00E8 yon pankat pou mete sou t\u00E8t kwa a. Yo te ekri sou li: Jezi, moun Nazar\u00E8t la, wa jwif yo."
        },
        {
          "text": "Anpil jwif te li sa ki te ekri sou pankat la. Kote yo te kloure Jezi sou kwa a te toupre lavil la. Pankat la menm te ekri nan twa lang: ebre, laten ak gr\u00E8k."
        },
        {
          "text": "L\u00E8 sa a, ch\u00E8f pr\u00E8t jwif yo di Pilat konsa: Pa ekri: Wa Jwif yo. Men, ekri pito: Nonm sa a di se wa jwif yo li ye."
        },
        {
          "text": "Pilat reponn yo: Sa m\u0027 ekri a, m\u0027 ekri l\u0027 n\u00E8t."
        },
        {
          "text": "L\u00E8 s\u00F2lda yo fin kloure Jezi sou kou a, yo pran rad li yo, yo f\u00E8 kat pil ak yo, yo separe yo bay chak s\u00F2lda yo yonn. Yo pran gwo rad san kouti a, rad ki te f\u00E8t ak yon s\u00E8l py\u00E8s depi anwo jouk anba a."
        },
        {
          "text": "S\u00F2lda yo yonn di l\u00F2t: Nou p\u0027ap chire rad sa a non. Ann tire os\u00F2 pou konnen pou ki moun l\u0027ap ye. Se konsa, paw\u00F2l ki te ekri nan Liv la rive vre: Yo separe rad mwen ant yo: Yo tire os\u00F2 pou rad mwen an. Se sa menm s\u00F2lda yo te f\u00E8."
        },
        {
          "text": "B\u00F2 kwa Jezi a te gen manman l\u0027 ak s\u00E8 manman l\u0027, Mari, madanm Kleopas la, ansanm av\u00E8k Mari, moun lavil Magdala a."
        },
        {
          "text": "Jezi w\u00E8 manman l\u0027 ansanm ak disip li te renmen an toupre li. Li di manman l\u0027 konsa: Madanm, men pitit ou."
        },
        {
          "text": "Li di disip la: Men manman ou. Depi l\u00E8 sa a, disip la pran manman Jezi lakay li."
        },
        {
          "text": "Jezi te konnen l\u00E8 sa a tout bagay ki pou te f\u00E8t te fin f\u00E8t. Pou f\u00E8 sa ki te ekri nan Liv la rive vre, li di: Mwen swaf."
        },
        {
          "text": "Te gen yon veso plen ven\u00E8g b\u00F2 la. S\u00F2lda yo tranpe yon eponj nan ven\u00E8g la, yo mare l\u0027 nan pwent yon branch bwa yo rele iz\u00F2p, yo pwoche l\u0027, yo mete l\u0027 b\u00F2 bouch Jezi."
        },
        {
          "text": "L\u00E8 Jezi fin pran ven\u00E8g la, li di: Tou sa ki pou te rive rive! Apre sa, li bese t\u00E8t li, li mouri."
        },
        {
          "text": "Se te lav\u00E8y jou repo a. Jwif yo pa t\u0027 vle pou kadav yo te rete sou kwa yo pandan jou repo a, paske jou repo a te yon gwo jou f\u00E8t. Yo mande Pilat pou f\u00E8 kraze janm moun ki te kloure sou kwa yo, l\u00E8fini pou l\u0027 te f\u00E8 wete kadav yo."
        },
        {
          "text": "Se l\u00E8 sa a, s\u00F2lda yo vini, yo kraze janm premye nonm yo te kloure sou kwa menm l\u00E8 ak Jezi a. Apre sa, yo kraze janm dezy\u00E8m lan tou."
        },
        {
          "text": "Men, l\u00E8 yo rive sou Jezi, yo w\u00E8 li te gen tan mouri. Se sak f\u00E8 yo pa t\u0027 kraze janm li yo."
        },
        {
          "text": "Men, yonn nan s\u00F2lda yo p\u00E8se b\u00F2 k\u00F2t li av\u00E8k yon lans. Lamenm, dlo ak san koule sot nan twou a."
        },
        {
          "text": "Moun k\u0027ap rap\u00F2te bagay sa yo te w\u00E8 yo ak je li. Sa l\u0027ap di a se vre. Li konnen li menm l\u0027ap di laverite, pou nou menm tou nou ka kw\u00E8."
        },
        {
          "text": "Tou sa pase konsa pou paw\u00F2l ki te ekri nan Liv la te ka rive vre: Yo pa kraze yon s\u00E8l zo nan k\u00F2 li."
        },
        {
          "text": "Gen yon l\u00F2t paw\u00F2l yo te ekri ank\u00F2 ki di: Y\u0027a leve je yo gade, y\u0027a w\u00E8 moun yo te p\u00E8se a."
        },
        {
          "text": "Apre sa, Joz\u00E8f, moun lavil Arimate a, al mande Pilat p\u00E8misyon pou li te pran k\u00F2 Jezi. (Joz\u00E8f sa a te yon disip Jezi, men an kach\u00E8t, paske li te p\u00E8 jwif yo.) Pilat ba l\u0027 p\u00E8misyon an. Se konsa, Joz\u00E8f vini, li pran k\u00F2 Jezi, li pote l\u0027 ale."
        },
        {
          "text": "Nikod\u00E8m, nonm ki ta l\u0027 jwenn Jezi yon l\u00E8 nan mitan lannwit lan, te vini tou. Li te pote senkant lit konsa yon od\u00E8 yo rele lami melanje ak lalwa nan lwil."
        },
        {
          "text": "Yo tou de rive, yo pran Jezi. Pandan yo t\u0027ap vlope l\u0027 nan bann twal fin yo, yo mete lwil santi bon sou li jan jwif yo te konn f\u00E8 l\u00E8 y\u0027ap antere moun."
        },
        {
          "text": "Kote yo te kloure Jezi sou kwa a te gen yon jaden. Nan jaden an te gen yon kavo tou n\u00E8f. Yo pa t\u0027 ank\u00F2 mete pesonn ladan li."
        },
        {
          "text": "Se te lav\u00E8y jou repo jwif yo, epi kavo a te toupre. Se sak f\u00E8, se la yo te mete k\u00F2 Jezi a."
        }
      ]
    },
    {
      "VERS": [
        {
          "text": "Nan dimanch maten, byen bon\u00E8, li pa t\u0027 ank\u00F2 fin jou, Mari, moun Magdala a, al nan kavo a. Li w\u00E8 yo te wete w\u00F2ch ki te f\u00E8men bouch kavo a."
        },
        {
          "text": "Li kouri, li al jwenn Simon Py\u00E8 ansanm ak l\u00F2t disip Jezi te renmen an, li di yo: Yo wete Sey\u00E8 a kote l\u0027 te ye nan kavo a. Nou pa konn kote yo mete li."
        },
        {
          "text": "Py\u00E8 pati ansanm ak l\u00F2t disip la, y\u0027 al nan kavo a."
        },
        {
          "text": "Yo t\u0027ap kouri ansanm, men l\u00F2t disip la t\u0027ap kouri pi vit pase Py\u00E8. Li rive b\u00F2 kavo a anvan li."
        },
        {
          "text": "Li bese pou l\u0027 gade anndan an. Li w\u00E8 bann twal fin yo te f\u00E8 yon pil at\u00E8 a. Men, li pa antre."
        },
        {
          "text": "L\u00E8 Simon Py\u00E8 rive d\u00E8y\u00E8 l\u0027, li antre nan kavo a. Li w\u00E8 bann twal fin yo anpile at\u00E8 a"
        },
        {
          "text": "ansanm ak moso twal ki te mare t\u00E8t Jezi a. Men, moso twal sa a pa t\u0027 menm kote ak bann twal fin yo. Li te vlope apa yon l\u00F2t kote."
        },
        {
          "text": "Se l\u00E8 sa a, l\u00F2t disip ki te rive b\u00F2 kavo a anvan an antre tou. Li w\u00E8, li kw\u00E8."
        },
        {
          "text": "(Disip yo pa t\u0027 ank\u00F2 konprann sa ki te ekri nan Liv la kote yo te di Jezi te gen pou l\u0027 te leve soti vivan pami m\u00F2 yo.)"
        },
        {
          "text": "Apre sa, tou de disip yo tounen lakay yo."
        },
        {
          "text": "Mari menm te rete dey\u00F2 toupre kavo a. Li t\u0027ap kriye. Antan l\u0027 t\u0027ap kriye konsa, li bese t\u00E8t li pou l\u0027 gade anndan kavo a."
        },
        {
          "text": "Li w\u00E8 de zanj Bondye abiye tout an blan, chita kote yo te mete k\u00F2 Jezi a, yonn nan plas t\u00E8t la, l\u00F2t la nan plas pye yo."
        },
        {
          "text": "Zanj yo mande li: Madanm, poukisa w\u0027ap kriye konsa? Li reponn yo: Yo wete Sey\u00E8 mwen an, m\u0027 pa konn kote yo mete li."
        },
        {
          "text": "L\u00E8 l\u0027 fin di sa, li vire t\u00E8t li, li w\u00E8 Jezi ki te kanpe la, men li pa t\u0027 rekon\u00E8t si se te Jezi."
        },
        {
          "text": "Jezi mande li: Madanm, poukisa w\u0027ap kriye konsa? Ki moun w\u0027ap chache? Mari menm te kw\u00E8 se te m\u00E8t jaden an. Se pout\u00E8t sa li di li: M\u00E8t, si se ou menm ki wete l\u0027, di m\u0027 ki b\u00F2 ou mete li. M\u0027a v al pran li."
        },
        {
          "text": "Jezi di li: Mari! Mari vire b\u00F2 kot Jezi, li di l\u0027 an lang ebre: Rabouni (sa vle di: M\u00E8t)."
        },
        {
          "text": "Jezi di li: Pa manyen m\u0027! Mwen poko moute al jwenn Papa mwen. Men, ale jwenn fr\u00E8 m\u0027 yo, di yo m\u0027ap moute b\u00F2 kot Papa m\u0027 ki papa nou tou, m\u0027ap moute b\u00F2 kot Bondye m\u0027 ki Bondye nou tou."
        },
        {
          "text": "Se konsa Mari, moun Magdala a, al di disip yo: Mwen w\u00E8 Sey\u00E8 a. Epi li rakonte yo sa Jezi te di li."
        },
        {
          "text": "Menm jou dimanch sa a, nan asw\u00E8, disip yo te reyini nan yon kay. Yo te f\u00E8men p\u00F2t yo akle paske yo te p\u00E8 jwif yo. Jezi vini, li kanpe nan mitan yo, li di yo: benediksyon Bondye sou nou tout!"
        },
        {
          "text": "Apre li fin di yo sa, li moutre yo de pla men l\u0027 ak b\u00F2 k\u00F2t li. Disip yo pa t\u0027 manke kontan l\u00E8 yo w\u00E8 Sey\u00E8 a."
        },
        {
          "text": "Jezi di yo ank\u00F2: benediksyon Bondye sou nou tout! Menm jan Papa a te voye m\u0027 lan, se konsa m\u0027ap voye nou tou."
        },
        {
          "text": "Apre paw\u00F2l sa yo, li soufle sou yo, li di yo: Resevwa Sentespri."
        },
        {
          "text": "Moun n\u0027a padone peche yo, y\u0027a resevwa padon vre. Moun n\u0027a refize padone, yo p\u0027ap resevwa padon."
        },
        {
          "text": "Men, twouve Toma, yonn nan douz disip yo ki te rele Jimo, pa t\u0027 la av\u00E8k yo l\u00E8 Jezi te vini an."
        },
        {
          "text": "L\u00F2t disip yo di li: Nou w\u00E8 Sey\u00E8 a. Men, Toma reponn yo: Si m\u0027 pa w\u00E8 mak klou yo nan pla men l\u0027, si m\u0027 pa mete dw\u00E8t mwen nan plas kote klou yo te ye a, si m\u0027 pa mete men m\u0027 nan b\u00F2 k\u00F2t li, mwen p\u0027ap kw\u00E8."
        },
        {
          "text": "Yon senmenn apre sa, disip Jezi yo te reyini ank\u00F2 anndan kay la. Fwa sa a Toma te la av\u00E8k yo. Tout p\u00F2t yo te f\u00E8men akle. Jezi vini, li kanpe nan mitan yo, li di: benediksyon Bondye sou nou tout."
        },
        {
          "text": "Apre sa li di Toma: Mete dw\u00E8t ou isit la. Men. Gade men m\u0027 yo. Lonje men ou, mete l\u0027 la b\u00F2 k\u00F2t mwen. Wete doutans nan k\u00E8 ou. Kw\u00E8, tande."
        },
        {
          "text": "Toma reponn li: Sey\u00E8 mwen, Bondye mwen!"
        },
        {
          "text": "Jezi di li: Koulye a, se paske ou w\u00E8 m\u0027 kif\u00E8 ou kw\u00E8? benediksyon pou tout moun ki va kw\u00E8 san yo pa w\u00E8 mwen!"
        },
        {
          "text": "Jezi te f\u00E8 anpil l\u00F2t mirak ank\u00F2 devan disip li yo, men nou pa rap\u00F2te yo nan liv sa a."
        },
        {
          "text": "Tou sa ki ekri nan Liv sa a, mwen ekri yo pou nou ka kw\u00E8 Jezi se Kris la, Pitit Bondye, pou l\u00E8 nou kw\u00E8 a nou ka gen lavi nan li."
        }
      ]
    },
    {
      "VERS": [
        {
          "text": "K\u00E8k jou apre sa, Jezi f\u00E8 disip yo w\u00E8 l\u0027 ank\u00F2, b\u00F2 lanm\u00E8 Tiberyad la. Men ki jan sa te pase:"
        },
        {
          "text": "Simon Py\u00E8, Toma (yo rele Jimo a), Natanay\u00E8l (ki te moun Kana nan peyi Galile) ak de pitit Zebede yo te la ansanm ak de l\u00F2t nan disip Jezi yo."
        },
        {
          "text": "Simon Py\u00E8 di: Mwen pral lap\u00E8ch. Yo di li: Nou menm tou, nou pral av\u00E8 ou. Se konsa yo pati, yo moute nan yon kann\u00F2t. Men, yo pase tout nwit lan yo pa t\u0027 pran anyen."
        },
        {
          "text": "Li te k\u00F2manse f\u00E8 jou l\u00E8 Jezi par\u00E8t b\u00F2 dlo a. Men disip yo pa t\u0027 rekon\u00E8t si se te li menm."
        },
        {
          "text": "Jezi di yo konsa: Mesye m\u0027 yo, \u00E8ske nou pran pwason? Yo reponn li: Non, nou pa pran anyen."
        },
        {
          "text": "Li di yo: Lage privye a sou b\u00F2 dwat kann\u00F2t la, n\u0027a jwenn kich\u00F2y. Yo lage privye a. Men, yo pa t\u0027 kapab rale l\u0027 soti nan dlo a sit\u00E8lman li te plen pwason."
        },
        {
          "text": "Disip Jezi te renmen an di Py\u00E8 konsa: Se Sey\u00E8 a wi. L\u00E8 Simon Py\u00E8 tande paw\u00F2l sa yo: Se Sey\u00E8 a, li mete rad sou li (paske li te toutouni), li lage k\u00F2 l\u0027 nan dlo a."
        },
        {
          "text": "L\u00F2t disip yo menm t\u0027ap tounen at\u00E8 nan kann\u00F2t la, yo t\u0027ap trennen privye ki te plen pwason an d\u00E8y\u00E8 yo. Yo pa t\u0027 tw\u00F2 lwen rivay la, san (100) m\u00E8t konsa."
        },
        {
          "text": "L\u00E8 yo desann at\u00E8, yo w\u00E8 yon dife ki te limen sou rivay la av\u00E8k k\u00E8k pwason ap boukannen ladan li. Te gen pen tou."
        },
        {
          "text": "Jezi di yo: Pote k\u00E8k pwason nan sa nou f\u00E8k sot pran yo."
        },
        {
          "text": "Simon Py\u00E8 moute nan kann\u00F2t la, li rale prive a tou plen vin at\u00E8. Te gen sansenkanntwa (153) gwo pwason ladan li. Men atousa, privye a pa t\u0027 chire."
        },
        {
          "text": "Jezi di yo: vin manje. Yo yonn nan disip yo pa t\u0027 gen kouraj mande li: Ki moun ou ye? Yo tout te konnen se te Sey\u00E8 a."
        },
        {
          "text": "Jezi pwoche b\u00F2 kote yo, li pran pen, li ba yo. Li ba yo pwason tou."
        },
        {
          "text": "Sa te f\u00E8 twazy\u00E8m fwa Jezi te f\u00E8 disip li yo w\u00E8 l\u0027 depi l\u0027 te leve soti vivan nan lanm\u00F2."
        },
        {
          "text": "L\u00E8 yo fin manje, Jezi di Simon Py\u00E8 konsa: Simon, pitit Jan, \u00E8ske ou renmen m\u0027 plis pase moun sa yo renmen mwen? Simon Py\u00E8 reponn: Wi, Sey\u00E8, ou konnen mwen renmen ou. Jezi di li: Pran swen ti mouton m\u0027 yo."
        },
        {
          "text": "Li mande l\u0027 yon dezy\u00E8m fwa: Simon, pitit Jan, \u00E8ske ou renmen mwen? Li reponn: Wi, Sey\u00E8, ou konnen mwen renmen ou. Jezi di li: Pran swen mouton m\u0027 yo."
        },
        {
          "text": "Apre sa, li mande l\u0027 yon twazy\u00E8m fwa: Simon, pitit Jan, \u00E8ske ou renmen mwen? Sa te f\u00E8 Simon lapenn anpil l\u00E8 l\u0027 w\u00E8 Jezi te mande l\u0027 yon twazy\u00E8m fwa: Eske ou renmen mwen? Li reponn li: Sey\u00E8, ou konn tout bagay. Ou konnen mwen renmen ou. Jezi di l\u0027 konsa: Pran swen mouton m\u0027 yo."
        },
        {
          "text": "Sa m\u0027ap di ou la a, se vre wi. L\u00E8 ou te jenn ti gason, ou te konn mare sentiwon ou pou kont ou. L\u00E8 sa a, ou te konn ale kote ou te vle. Men, l\u00E8 wa fin granmoun, wa lonje de bra ou konsa, se moun ki va mare sentiwon ou pou ou. L\u00E8 sa a, y\u0027a mennen ou kote ou pa ta vle ale."
        },
        {
          "text": "(L\u00E8 Jezi t\u0027ap pale konsa, li t\u0027ap moutre ki jan Py\u00E8 tapral mouri pou sa te s\u00E8vi yon lwanj pou Bondye.) Apre sa, Jezi di li: Swiv mwen."
        },
        {
          "text": "Py\u00E8 vire t\u00E8t li, li w\u00E8 disip Jezi te renmen an ki t\u0027ap vin d\u00E8y\u00E8 yo. Se disip sa a ki te panche b\u00F2 z\u00F2r\u00E8y Jezi, antan yo t\u0027ap manje a, ki te mande li: Sey\u00E8, ki moun ki pral trayi ou la?"
        },
        {
          "text": "Se konsa, Py\u00E8 w\u00E8 l\u0027 ap vini, li mande Jezi: Sey\u00E8, e nonm sa a, kisak pral rive li?"
        },
        {
          "text": "Jezi reponn li: Si m\u0027 vle li rete vivan jouk l\u00E8 m\u0027 gen pou m\u0027 tounen an, sa sa gade ou? Ou menm, swiv mwen."
        },
        {
          "text": "Se konsa, nouv\u00E8l la gaye nan mitan fr\u00E8 yo: disip sa a p\u0027ap janm mouri. Men, Jezi pa t\u0027 di Py\u00E8: Li p\u0027ap janm mouri. Li te di l\u0027 konsa: Si m\u0027 vle li rete vivan jouk l\u00E8 m\u0027 gen pou m\u0027 tounen an, sa sa gade ou?"
        },
        {
          "text": "Se menm disip sa a k\u0027ap rap\u00F2te tout bagay sa yo. Se li menm ki ekri yo. Nou konnen sa l\u0027ap di a se verite."
        },
        {
          "text": "Jezi te f\u00E8 anpil l\u00F2t bagay ank\u00F2. Si yon moun ta pran ekri liv pou rakonte yo tout, yonn apre l\u00F2t, mwen pa kw\u00E8 ta gen plas sou lat\u00E8 pou mete liv sa yo."
        }
      ]
    }
  ]
}