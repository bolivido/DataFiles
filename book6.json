{
  "-bnumber": "7",
  "CHAPTER": [
    {
      "VERS": [
        {
          "text": "Apre Jozye mouri, p\u00E8p Izray\u00E8l la mande Sey\u00E8 a: -Nan tout branch fanmi nou yo, kil\u00E8s ladan yo ki pou al atake moun Kanaran yo anvan?"
        },
        {
          "text": "Sey\u00E8 a reponn yo: -Se branch fanmi Jida a ki pou premye ale. Se mwen menm k\u0027ap lage tout peyi a nan men yo."
        },
        {
          "text": "Moun Jida yo di moun Simeyon yo konsa: -Ann al ansanm ak nou nan p\u00F2syon t\u00E8 yo ban nou an, nou menm moun Jida yo. Enpi n\u0027a mete ansanm pou goumen ak moun Kanaran yo. Apre sa, nou menm moun Jida yo, n\u0027a ale ansanm ak nou nan p\u00F2syon t\u00E8 yo ban nou an, nou menm moun Simeyon yo. Se konsa, moun Simeyon yo ale ansanm ak"
        },
        {
          "text": "moun Jida yo, yo moute al goumen. Sey\u00E8 a lage moun Kanaran yo ak moun Ferezi yo nan men yo. Yo bat yon lame dimil (10.000) s\u00F2lda nan lavil Bez\u00E8k."
        },
        {
          "text": "Yo jwenn Adonibez\u00E8k l\u0027a tou. Yo goumen av\u00E8 l\u0027. Yo bat moun Kanaran yo ak moun Ferezi yo byen bat."
        },
        {
          "text": "Adonibez\u00E8k te kouri pou yo. Yo kouri d\u00E8y\u00E8 l\u0027, yo mete men sou li, epi yo koupe de dw\u00E8t gwopous li yo ak de gwo t\u00E8t z\u00F2t\u00E8y pye l\u0027 yo."
        },
        {
          "text": "L\u00E8 sa a, Adonibez\u00E8k di: -Mwen te koupe dw\u00E8t gwopous ak gwo t\u00E8t z\u00F2t\u00E8y pye swasanndis wa. Yo te konn ranmase kras manje ki tonbe anba tab mwen. J\u00F2di a, Bondye f\u00E8 m\u0027 sa m\u0027 te f\u00E8 yo a. Yo mennen msye lavil Jerizal\u00E8m. Se la li mouri."
        },
        {
          "text": "Moun fanmi Jida yo al atake lavil Jerizal\u00E8m, epi yo pran l\u0027. Yo touye d\u00E8nye moun ki te rete la, l\u00E8fini yo mete dife ladan l\u0027."
        },
        {
          "text": "Apre sa, y\u0027 al goumen ak moun Kanaran ki t\u0027ap viv nan m\u00F2n yo ak nan pye m\u00F2n yo nan Neg\u00E8v la."
        },
        {
          "text": "Moun Jida yo atake moun Kanaran ki te rete lavil Ebwon, ki te rele anvan sa Kiriyat Aba. Yo bat Chechayi, Ayiman ak Talmayi."
        },
        {
          "text": "Yo kite Ebwon, yo mache al atake moun ki te rete lavil Debi yo. Nan tan lontan yo te rete lavil sa a Kiriyat-Sef\u00E8."
        },
        {
          "text": "Kal\u00E8b di: -Moun ki va resi pran lavil Kiriyat-Sef\u00E8 a, m\u0027ap marye l\u0027 ak Aksa, pitit fi mwen an."
        },
        {
          "text": "Se Otony\u00E8l, pitit gason Kenaz, ti fr\u00E8 Kal\u00E8b la, ki te pran lavil la. Konsa, Kal\u00E8b ba li Aksa, pitit fi li a, pou madanm."
        },
        {
          "text": "L\u00E8 Aksa rive lakay mari l\u0027, mari a di l\u0027 poukisa li pa mande papa l\u0027 yon bon jaden. Akza al jwenn Kal\u00E8b. Desann li desann bourik li, Kal\u00E8b mande l\u0027: -Sak genyen, pitit mwen?"
        },
        {
          "text": "Akza reponn: -Mwen vin mande ou yon fav\u00E8. Se ou menm ki voye m\u0027 al viv nan dez\u00E8 Neg\u00E8v la, se pou ou ban m\u0027 kote pou m\u0027 pran dlo tou. Se konsa Kal\u00E8b ba li Sous Dlo Anwo ak Sous Dlo Anba Neg\u00E8v la."
        },
        {
          "text": "Moun Kayen yo, fanmi b\u00F2p\u00E8 Moyiz la, kite lavil Palmis. Yo moute ansanm ak moun Jida yo nan dez\u00E8 peyi Jida a sou b\u00F2 sid lavil Arad. Se la y\u0027 al rete ansanm ak moun Amal\u00E8k yo."
        },
        {
          "text": "Moun Jida yo ale ansanm ak moun Simeyon yo, yo bat moun Kanaran ki te rete lavil Zefa yo. Yo detwi lavil la, yo touye d\u00E8nye moun ak d\u00E8nye b\u00E8t ki te ladan l\u0027. Yo boule yo tankou yon ofrann pou Sey\u00E8 a. Yo chanje non lavil la, yo rele l\u0027 Oma."
        },
        {
          "text": "Moun Jida yo pa t\u0027 pran lavil Gaza ak tout z\u00F2n ki sou z\u00F2d li, lavil Askalon ak tout z\u00F2n ki sou z\u00F2d li, lavil Ekwon ak tout z\u00F2n ki sou z\u00F2d li."
        },
        {
          "text": "Sey\u00E8 a te kanpe ak moun Jida yo, li f\u00E8 yo pran tout m\u00F2n yo pou yo. Men, yo pa t\u0027 kapab mete moun ki nan laplenn yo dey\u00F2 paske yo te gen cha lag\u00E8 f\u00E8t an f\u00E8."
        },
        {
          "text": "Jan Moyiz te bay l\u00F2d la, yo pran lavil Ebwon bay Kal\u00E8b. Kal\u00E8b mete twa pitit gason Anak yo dey\u00F2 nan lavil la."
        },
        {
          "text": "Men, moun branch fanmi Benjamen yo pa t\u0027 mete moun Jebis yo dey\u00F2 nan lavil Jerizal\u00E8m. Se konsa moun Jebis yo rete ap viv ansanm ak moun Benjamen yo nan lavil Jerizal\u00E8m jouk j\u00F2di a."
        },
        {
          "text": "Moun de branch fanmi Joz\u00E8f yo moute al atake lavil Bet\u00E8l ki te rele Louz anvan sa. Sey\u00E8 a te kanpe av\u00E8k yo tou."
        },
        {
          "text": "Yo voye k\u00E8k moun an kach\u00E8t al w\u00E8 jan sa ye nan lavil la."
        },
        {
          "text": "Moun yo te voye yo kontre yon nonm ki t\u0027ap soti lavil la. Yo di l\u0027 konsa: -Moutre nou ki jan moun ka antre nan lavil la. Nou pwom\u00E8t ou nou p\u0027ap f\u00E8 ou anyen."
        },
        {
          "text": "Se konsa nonm lan moutre yo ki jan pou yo antre nan lavil la. Yo touye tout moun ki te nan lavil la, esepte nonm lan ansanm ak tout fanmi l\u0027."
        },
        {
          "text": "Apre sa, nonm lan pati ale nan peyi moun Et yo. Li bati yon lavil laba a, li rele l\u0027 Louz. Se konsa yo rele lavil la jouk j\u00F2di a."
        },
        {
          "text": "Moun branch fanmi Manase yo pa t\u0027 rive mete tout moun dey\u00F2 nan lavil B\u00E8t Chean, nan lavil Tanak, nan lavil D\u00F2, nan lavil Jibleyam, nan lavil Megibo ak nan tout ti bouk ki te sou kont yo. Konsa, moun Kanaran yo te toujou ap viv nan peyi a."
        },
        {
          "text": "L\u00E8 moun Izray\u00E8l yo te vin pi f\u00F2, yo f\u00F2se moun Kanaran yo travay pou yo, men, yo pa janm mete yo dey\u00F2."
        },
        {
          "text": "Moun branch fanmi Efrayim yo tou pa t\u0027 mete moun Kanaran yo dey\u00F2 nan lavil Gez\u00E8. Se konsa, moun Kanaran yo rete viv la ansanm ak yo."
        },
        {
          "text": "Moun branch fanmi Zabilon yo pa t\u0027 mete moun Kanaran yo dey\u00F2 nan lavil Kitwon ak nan lavil Naal\u00F2l. Moun Kanaran yo te rete viv ansanm ak yo, men yo te blije travay pou moun Zabilon yo."
        },
        {
          "text": "Moun branch fanmi As\u00E8 yo pa t\u0027 mete moun Kanaran yo dey\u00F2 nan lavil Sidon, lavil Alad, lavil Akzid, lavil Elba, lavil Afik ak lavil Rey\u00F2b."
        },
        {
          "text": "Se konsa, moun As\u00E8 yo t\u0027ap viv ansanm ak moun Kanaran ki te rete nan peyi a, paske yo pa t\u0027 mete yo dey\u00F2."
        },
        {
          "text": "Moun branch fanmi N\u00E8ftali yo pa t\u0027 mete moun Kanaran yo dey\u00F2 nan lavil B\u00E8t-Chem\u00E8ch, ni nan lavil B\u00E8t Anat. Yo te rete ansanm ak moun Kanaran ki te rete nan peyi a. Men, moun lavil B\u00E8t-Chem\u00E8ch ak moun lavil B\u00E8t anat yo te blije travay pou yo."
        },
        {
          "text": "Moun Amori yo menm te kwense moun fanmi Dann yo nan m\u00F2n yo. Yo pa t\u0027 kite yo desann nan plenn lan menm."
        },
        {
          "text": "Se konsa, moun Amori yo rete rete yo nan m\u00F2n Er\u00E8s, nan lavil Ayalon ak nan lavil Chalbim. Men, l\u00E8 moun fanmi Joz\u00E8f yo rive donminen sou yo, yo f\u00E8 yo travay pou yo."
        },
        {
          "text": "Fwonty\u00E8 peyi moun Amori yo te konmanse depi pas Esk\u00F2pyon yo, moute rive gwo W\u00F2ch."
        }
      ]
    },
    {
      "VERS": [
        {
          "text": "Zanj Sey\u00E8 a kite Gilgal, li moute nan Kriye. Li di p\u00E8p Izray\u00E8l la konsa: -Mwen f\u00E8 nou soti kite peyi Lejip. Mwen f\u00E8 nou antre nan peyi mwen te pwom\u00E8t zans\u00E8t nou yo. Mwen te di mwen p\u0027ap janm kase kontra mwen te pase ak nou pou tout tan an."
        },
        {
          "text": "Nou menm, b\u00F2 pa nou, piga nou f\u00E8 ankenn kontra ak moun k\u0027ap viv nan peyi a. Se pou nou kraze tout lot\u00E8l yo. Men, nou pa f\u00E8 sa m\u0027 te di nou f\u00E8 a. Gade sa nou pito f\u00E8!"
        },
        {
          "text": "Se pout\u00E8t sa m\u0027ap di nou: Mwen p\u0027ap mete yo dey\u00F2 devan nou. Y\u0027ap rete la b\u00F2 kote nou, bondye yo ap tounen yon p\u00E8len pou nou."
        },
        {
          "text": "L\u00E8 zanj Sey\u00E8 a fin di yo sa, tout p\u00E8p la pran kriye."
        },
        {
          "text": "Se pout\u00E8t sa yo rele kote yo te ye a Nankriye. Epi yo ofri b\u00E8t pou touye pou Sey\u00E8 a la."
        },
        {
          "text": "Jozye voye p\u00E8p la ale lakay yo. Se konsa, chak branch fanmi p\u00E8p la pati al pran p\u00F2syon t\u00E8 yo te ba yo nan peyi a."
        },
        {
          "text": "P\u00E8p Izray\u00E8l la te s\u00E8vi Sey\u00E8 a pandan tout tan Jozye te vivan. Apre sa, yo s\u00E8vi l\u0027 pandan tout tan ch\u00E8f ki te konnen sa Sey\u00E8 a te f\u00E8 pou p\u00E8p Izray\u00E8l la te vivan toujou."
        },
        {
          "text": "Jozye, pitit gason Noun lan, s\u00E8vit\u00E8 Sey\u00E8 a, mouri. Li te gen sandizan (110 an)."
        },
        {
          "text": "Yo antere l\u0027 sou t\u00E8 ki te vin pou li a nan z\u00F2n Timnat-Er\u00E8s, nan m\u00F2n ki pou branch fanmi Efrayim lan, sou b\u00F2 n\u00F2 m\u00F2n Gach."
        },
        {
          "text": "Tout jenerasyon moun Jozye yo te fin mouri tou, yo te al jwenn zans\u00E8t yo anba t\u00E8. Apre yo, te vin gen yon l\u00F2t jenerasyon moun ki te bliye ni Sey\u00E8 a ni sa li te f\u00E8 pou p\u00E8p Izray\u00E8l la."
        },
        {
          "text": "Moun p\u00E8p Izray\u00E8l yo lage k\u00F2 yo nan f\u00E8 sa ki mal nan je Sey\u00E8 a. Y\u0027 al s\u00E8vi Baal yo."
        },
        {
          "text": "Yo vire do bay Sey\u00E8 a, Bondye zans\u00E8t yo a, Bondye ki te f\u00E8 yo soti kite peyi Lejip la. Yo tonbe mache d\u00E8y\u00E8 l\u00F2t bondye ki te f\u00E8 pati bann bondye p\u00E8p ki te la toupatou b\u00F2 kote yo. Y\u0027 al adore yo. Sa te f\u00E8 Sey\u00E8 a an kol\u00E8 sou yo."
        },
        {
          "text": "Yo vire do bay Sey\u00E8 a, y\u0027 al f\u00E8 s\u00E8vis pou Baal yo ak Astate yo."
        },
        {
          "text": "Sey\u00E8 a vin an k\u00F2l\u00E8 sou p\u00E8p Izray\u00E8l la, li kite ansasen atake yo pou pran tou sa yo te genyen. Li kite l\u00E8nmi ki toupatou b\u00F2 kote yo mete pye sou kou yo. Yo pa t\u0027 ka kenbe t\u00E8t devan l\u00E8nmi yo ank\u00F2."
        },
        {
          "text": "Chak fwa y\u0027 al nan lag\u00E8, Sey\u00E8 a te pran pozisyon kont yo pou mal\u00E8 yo, jan li te di li t\u0027ap f\u00E8 l\u0027 la. Se konsa yo t\u0027ap bat yon s\u00E8l miz\u00E8!"
        },
        {
          "text": "Se l\u00E8 sa a Sey\u00E8 a voye bay p\u00E8p Izray\u00E8l la k\u00E8k ch\u00E8f, vanyan gason ki te delivre yo anba men ansasen yo."
        },
        {
          "text": "Men, menm ch\u00E8f sa yo, yo pa t\u0027 koute yo. Yo vire do bay Sey\u00E8 a, y\u0027 al d\u00E8y\u00E8 l\u00F2t bondye, yo f\u00E8 s\u00E8vis pou yo. Yo te toujou prese kite chemen dwat kote zans\u00E8t yo t\u0027ap mache l\u00E8 yo t\u0027ap swiv l\u00F2d Sey\u00E8 a. Yo pa t\u0027 koute l\u00F2d Sey\u00E8 a."
        },
        {
          "text": "Chak fwa Sey\u00E8 a voye yon ch\u00E8f konsa ba yo, li te kanpe la av\u00E8k ch\u00E8f la, li te delivre yo anba men l\u00E8nmi yo toutotan ch\u00E8f la te vivan. Sey\u00E8 a te gen pitye pou yo paske yo t\u0027ap soufri anpil anba moun ki t\u0027ap p\u00E8sekite yo ak anba moun ki t\u0027ap peze yo."
        },
        {
          "text": "Men, mouri ch\u00E8f la mouri, pitit yo te rekonmanse lage k\u00F2 yo nan menm vye bagay yo ank\u00F2 pi mal pase papa yo. Y\u0027 al d\u00E8y\u00E8 l\u00F2t bondye, yo f\u00E8 s\u00E8vis pou yo, yo adore yo. Yo t\u0027ap f\u00E8 t\u00E8t di, yo derefize sispann f\u00E8 bagay sa yo."
        },
        {
          "text": "Sey\u00E8 a te fache anpil sou p\u00E8p Izray\u00E8l la. Li di konsa: -Nasyon an kase kontra mwen te mande zans\u00E8t yo kenbe a. Yo pa vle koute m\u0027."
        },
        {
          "text": "Bon, mwen menm tou, mwen p\u0027ap mete l\u00F2t nasyon Jozye te mouri kite nan peyi a dey\u00F2 ank\u00F2."
        },
        {
          "text": "Se konsa m\u0027a w\u00E8 kote m\u0027 ye ak p\u00E8p Izray\u00E8l la. M\u0027a konnen si wi ou non yo soti pou f\u00E8 sa m\u0027 mande yo f\u00E8 a jan zans\u00E8t yo te f\u00E8 l\u0027 la."
        },
        {
          "text": "Se konsa Sey\u00E8 a te kite l\u00F2t nasyon li pa t\u0027 lage anba men Jozye yo rete nan peyi a. Li pa prese mete yo dey\u00F2."
        }
      ]
    },
    {
      "VERS": [
        {
          "text": "Sey\u00E8 a te kite k\u00E8k nasyon nan peyi a pou l\u0027 te ka sonde moun p\u00E8p Izray\u00E8l la ki patko f\u00E8t l\u00E8 yo t\u0027ap f\u00E8 lag\u00E8 pou antre nan peyi Kanaran an."
        },
        {
          "text": "Li te f\u00E8 sa konsa pou l\u0027 te ka moutre chak jenerasyon p\u00E8p Izray\u00E8l la sa yo rele f\u00E8 lag\u00E8, sitou sa ki pa t\u0027 janm al nan lag\u00E8 anvan sa."
        },
        {
          "text": "Men moun li te kite nan peyi a: Se te moun Filisti yo ki te rete nan senk lavil, tout moun Kanaran yo, moun Sidon yo ak moun Evi yo ki te rete nan m\u00F2n Liban yo, depi m\u00F2n Baal-Emon jouk Pas Amat."
        },
        {
          "text": "Se ak moun sa yo Sey\u00E8 a t\u0027ap sonde p\u00E8p la pou l\u0027 te ka konnen si yo te soti pou koute l\u00F2d Sey\u00E8 a te bay Moyiz pou zans\u00E8t yo a."
        },
        {
          "text": "Se konsa p\u00E8p Izray\u00E8l la twouve l\u0027 rete ap viv nan mitan moun Kanaran yo, moun Et yo, moun Amori yo, moun Ferezi yo, moun Evi yo ak moun Jebis yo."
        },
        {
          "text": "Yo pran pitit fi moun sa yo pou madanm, yo bay pitit gason moun sa yo pitit fi pa yo pou madanm, epi yo pran s\u00E8vi bondye moun sa yo tou."
        },
        {
          "text": "Moun p\u00E8p Izray\u00E8l yo tanmen f\u00E8 bagay ki te mal nan je Sey\u00E8 a. Yo bliye Sey\u00E8 a, Bondye-yo a, yo pran f\u00E8 s\u00E8vis pou Baal yo ak Achera yo."
        },
        {
          "text": "Sey\u00E8 a fache sou p\u00E8p Izray\u00E8l la epi li kite Kouchan-Riche Atayim, wa peyi Mezopotami an, mete pye sou kou yo. Pandan witan p\u00E8p Izray\u00E8l la te anba men Kouchan-Riche Atayim."
        },
        {
          "text": "Apre sa, moun p\u00E8p Izray\u00E8l yo pran kriye nan pye Sey\u00E8 a. Sey\u00E8 a voye yon nonm pou delivre yo. Se te Otony\u00E8l, pitit gason Kenaz, ki te ti fr\u00E8 Kal\u00E8b."
        },
        {
          "text": "Lespri Sey\u00E8 a te sou li, li vin yon gwo ch\u00E8f nan peyi Izray\u00E8l. Li leve l\u0027 al goumen. Sey\u00E8 a lage Kouchan-Riche Atayim, wa peyi Mezopotami an, nan men li, li f\u00E8 l\u0027 kraze l\u0027."
        },
        {
          "text": "Apre sa, te gen lap\u00E8 nan peyi a pandan karantan. Epi Otony\u00E8l, pitit gason Kenaz la, mouri."
        },
        {
          "text": "Moun p\u00E8p Izray\u00E8l yo te rekonmanse ap f\u00E8 sa ki te mal nan je Sey\u00E8 a ank\u00F2. Sey\u00E8 a pran Eglon, wa peyi Moab la, li f\u00E8 l\u0027 vin pi f\u00F2 pase p\u00E8p Izray\u00E8l la. Epi li f\u00E8 l\u0027 leve d\u00E8y\u00E8 p\u00E8p Izray\u00E8l la."
        },
        {
          "text": "Eglon pran moun Amon yo ak moun Amal\u00E8k yo ansanm av\u00E8 l\u0027, epi yo ale, yo bat moun p\u00E8p Izray\u00E8l yo. Yo pran lavil Palmis yo pou yo."
        },
        {
          "text": "Pandan dizwitan p\u00E8p Izray\u00E8l la te anba men Eglon, wa peyi Moab la."
        },
        {
          "text": "Apre sa, moun p\u00E8p Izray\u00E8l yo pran kriye nan pye Sey\u00E8 a. Sey\u00E8 a voye yon l\u00F2t moun pou delivre yo. Se te Eyoud, pitit gason Gera, moun branch fanmi Benjamen an. Msye te goche. Moun p\u00E8p Izray\u00E8l yo bay Eyoud yon kado al pote bay Eglon, wa peyi Moab."
        },
        {
          "text": "Eyoud f\u00E8 yo f\u00E8 yon ponya espesyal pou li. Ponya a te gen yon pye edmi long\u00E8, li te file de b\u00F2. Li mare l\u0027 sou kwis pye dwat li, anba rad li."
        },
        {
          "text": "Epi li pote kado a bay Eglon, wa peyi Moab la. Eglon te gwo anpil."
        },
        {
          "text": "L\u00E8 Eyoud fin bay wa a kado a, li voye moun ki te pote kado a ale."
        },
        {
          "text": "Men li menm, l\u00E8 li rive b\u00F2 estati zid\u00F2l yo ki toupre lavil Gilgal la, li tounen vin jwenn Eglon. Li di l\u0027 konsa: -Monwa, mwen gen yon komisyon pou ou, men f\u00F2k pa ta gen l\u00F2t moun la. L\u00E8 sa a, wa a di moun ki te la yo: -Kite nou pou kont nou! Tout moun ki te la av\u00E8 l\u0027 yo soti."
        },
        {
          "text": "Wa a te chita nan chanm pa l\u0027 anwo kay la, kote ki te f\u00E8 fre anpil. Eyoud pwoche b\u00F2 kote l\u0027, li di l\u0027 konsa: -Se yon mesaj Bondye ban m\u0027 pou ou. Wa a leve kanpe."
        },
        {
          "text": "Eyoud lonje men g\u00F2ch li, li rale ponya a b\u00F2 kwis pye dwat li, epi li s\u00E8vi wa a yon kou nan vant."
        },
        {
          "text": "Li foure ponya a tout long\u00E8 l\u0027 n\u00E8t jouk manch li p\u00E8di nan vant li, epi po gr\u00E8s la f\u00E8men sou ponya a paske Eyoud pa t\u0027 rale l\u0027 soti. Pwent ponya a menm te par\u00E8t pa d\u00E8y\u00E8."
        },
        {
          "text": "L\u00E8fini, Eyoud soti nan chanm lan, li f\u00E8men p\u00F2t yo d\u00E8y\u00E8 l\u0027, li klete yo,"
        },
        {
          "text": "epi l\u0027 ale f\u00E8 wout li. L\u00E8 domestik wa yo vini, yo w\u00E8 p\u00F2t chanm wa a te f\u00E8men akle. Yo di konsa: -Gen l\u00E8 wa a okipe anndan an. L\u0027ap f\u00E8 bezwen li."
        },
        {
          "text": "Yo tann yon bon ti moman, yo ba li tan pou l\u0027 fini. Men, yo w\u00E8 li pa janm louvri p\u00F2t la. L\u00E8 sa a, yo pran kle a epi yo louvri. Yo w\u00E8 wa a kouche tou long at\u00E8, li te mouri!"
        },
        {
          "text": "Pandan mesye yo t\u0027ap tann tout tan sa a, Eyoud menm gen tan chape k\u00F2 l\u0027. Li pase b\u00F2 estati zid\u00F2l yo, epi li pran wout m\u00F2n Seyira a pou li, l\u0027 ale."
        },
        {
          "text": "L\u00E8 li rive Seyira nan m\u00F2n peyi Efrayim lan, li k\u00F2nen pou rele moun p\u00E8p Izray\u00E8l yo. Moun p\u00E8p Izray\u00E8l yo desann soti nan m\u00F2n lan, epi Eyoud pran mache alat\u00E8t yo."
        },
        {
          "text": "Li di yo konsa: -Swiv mwen! Sey\u00E8 a lage moun Moab yo, l\u00E8nmi nou yo, nan men nou j\u00F2di a! Yo tout desann swiv li. Yo bare pas dlo kote moun Moab yo konn janbe larivy\u00E8 Jouden an. Yo pa kite yon moun pase."
        },
        {
          "text": "L\u00E8 sa a, yo te touye dimil (10.000) s\u00F2lda konsa, s\u00F2lda ki te gwon\u00E8g epi ki te konn goumen. Yonn pa chape."
        },
        {
          "text": "Jou sa a, moun p\u00E8p Izray\u00E8l yo bat moun Moab yo byen bat. Apre sa, pandan katreventan te gen lap\u00E8 nan peyi a."
        },
        {
          "text": "Apre Eyoud, yo vin gen yon l\u00F2t ch\u00E8f: Se te Chanmga, pitit Anat. Li menm menm av\u00E8k yon fw\u00E8t kach po b\u00E8f, li te touye sisan (600) s\u00F2lda nan lame moun Filisti yo. Konsa li delivre p\u00E8p Izray\u00E8l la."
        }
      ]
    },
    {
      "VERS": [
        {
          "text": "L\u00E8 Eyoud mouri, moun p\u00E8p Izray\u00E8l yo rekonmanse ank\u00F2 ap f\u00E8 bagay ki te mal nan je Sey\u00E8 a."
        },
        {
          "text": "L\u00E8 sa a, Sey\u00E8 a te kite Jaben, wa peyi Kanaran an, mete pye sou kou yo. Jaben sa a t\u0027ap gouv\u00E8nen nan lavil Az\u00F2. Ch\u00E8f ki t\u0027ap k\u00F2mande lame Jaben an te rele Sisera. Li menm, li te rete lavil Awoch\u00E8t-Goyim."
        },
        {
          "text": "Li te gen n\u00E8fsan (900) cha lag\u00E8 f\u00E8t an f\u00E8. Pandan ventan li t\u0027ap maltrete moun p\u00E8p Izray\u00E8l yo, li t\u0027ap malmennen yo. L\u00E8 sa a, p\u00E8p Izray\u00E8l la pran rele nan pye Sey\u00E8 a."
        },
        {
          "text": "Debora, madanm yon nonm yo te rele Lapid\u00F2t, te pwof\u00E8t Bondye. Nan tan sa a, se li ki te konn rann jijman sou tout bagay nan peyi Izray\u00E8l la."
        },
        {
          "text": "Nan m\u00F2n peyi Efrayim yo, ant lavil Rama ak lavil Bet\u00E8l, te gen yon pye palmis yo te rele Palmis Debora. Se la anba pye palmis sa a li te konn chita, l\u00E8fini moun nan p\u00E8p la te konn vin kote l\u0027 pou l\u0027 te regle tout bagay pou yo."
        },
        {
          "text": "Li voye chache Barak, pitit gason Abinoram, moun lavil Kad\u00E8s nan peyi moun Neftali yo. Li di l\u0027 konsa: -Men l\u00F2d Sey\u00E8 a, Bondye p\u00E8p Izray\u00E8l la, voye ba ou: Ale! Mennen s\u00F2lda ou yo sou m\u00F2n Tab\u00F2. Nan branch fanmi Neftali a ak nan branch fanmi Zabilon an, pran dimil (10.000) gason av\u00E8 ou."
        },
        {
          "text": "M\u0027a pral f\u00E8 Sisera, k\u00F2mandan an ch\u00E8f lame wa Jaben an, vin goumen av\u00E8 ou b\u00F2 larivy\u00E8 Kichon an. L\u0027ap vini av\u00E8k cha lag\u00E8 l\u0027 yo ansanm ak tout s\u00F2lda li yo. Men, m\u0027ap lag\u00E8 l\u0027 nan men ou."
        },
        {
          "text": "Barak di Debora: -Si ou prale av\u00E8 m\u0027, m\u0027a prale. Men si ou pa prale av\u00E8 m\u0027, mwen pa prale."
        },
        {
          "text": "Debora reponn: -Bon. Dak\u00F2! M\u0027 prale av\u00E8 ou. Men, yo p\u0027ap janm di se ou ki te bat Sisera, paske se yon fanm Sey\u00E8 a ap f\u00E8 touye l\u0027. Epi Debora leve, l\u0027 ale lavil Kad\u00E8s ansanm ak Barak."
        },
        {
          "text": "Barak rele moun nan branch fanmi Zabilon yo ak moun nan branch fanmi Neftali yo vin Kad\u00E8s. Se konsa dimil (10.000) gason ale av\u00E8 l\u0027. Debora ale av\u00E8 l\u0027 tou."
        },
        {
          "text": "L\u00E8 sa a te gen yon nonm nan fanmi Kayen an yo te rele Eb\u00E8 ki te moute kay li toupre lavil Kad\u00E8s, b\u00F2 pye chenn nan fon Zaranayim lan. Li te wete k\u00F2 l\u0027 nan mitan l\u00F2t moun fanmi Kayen yo, desandan Obab, b\u00F2p\u00E8 Moyiz la."
        },
        {
          "text": "Y\u0027 al di Sisera men Barak, pitit gason Abinoram lan, te pran chemen moute m\u00F2n Tab\u00F2."
        },
        {
          "text": "Sisera f\u00E8 chache n\u00E8fsan (900) cha lag\u00E8 an f\u00E8 l\u0027 yo ak tout s\u00F2lda li yo, li f\u00E8 yo kite Awoch\u00E8t-Goyim desann ravin Kichon."
        },
        {
          "text": "Debora di Barak konsa: -Annou w\u00E8! J\u00F2di a, se jou Sey\u00E8 a pral lage Sisera nan men ou. Se Sey\u00E8 a k\u0027ap mache devan ou. Se konsa, Barak desann soti sou m\u00F2n Tab\u00F2 a av\u00E8k dimil (10.000) s\u00F2lda d\u00E8y\u00E8 l\u0027."
        },
        {
          "text": "L\u00E8 Barak par\u00E8t av\u00E8k lame l\u0027 la, Sey\u00E8 a lage yon s\u00E8l k\u00E8 kase sou Sisera ak tout moun sou cha lag\u00E8 l\u0027 yo ansanm ak tout lame l\u0027 la. Sisera desann sot sou cha li a, li met dey\u00F2, li di pye sa m\u0027 manje m\u0027 pa ba ou!"
        },
        {
          "text": "Barak menm pran kouri d\u00E8y\u00E8 cha yo ak lame a jouk Awoch\u00E8t-Goyim. Yo touye tout s\u00F2lda Sisera yo n\u00E8t. Yo pa kite yonn chape."
        },
        {
          "text": "Sisera kouri sou de pye l\u0027 b\u00F2 tant Jay\u00E8l, madanm Eb\u00E8, moun branch fanmi Kayen yo, paske Jaben, wa Az\u00F2 a, ak moun fanmi Eb\u00E8 yo te byen yonn ak l\u00F2t."
        },
        {
          "text": "Jay\u00E8l soti al kontre Sisera, epi li di l\u0027 konsa: -Vini non, ch\u00E8f mwen! Vin kache lakay mwen non! Ou pa bezwen p\u00E8 anyen. Se konsa Sisera antre lakay Jay\u00E8l ki kache msye anba yon gwo dra."
        },
        {
          "text": "Sisera di l\u0027 konsa: -Tanpri, ban m\u0027 ti gout dlo. Swaf ap touye m\u0027! Jay\u00E8l louvri yon veso l\u00E8t f\u00E8t an po, li ba l\u0027 ti gout l\u00E8t bw\u00E8, epi li kache l\u0027 anba gwo dra a ank\u00F2."
        },
        {
          "text": "Sisera di l\u0027 ank\u00F2: -Rete kanpe devan pap\u00F2t tant lan. Nenp\u00F2t moun ki ta vin mande ou si gen yon moun nan kay la w\u0027a reponn li: Non. Pa gen pesonn."
        },
        {
          "text": "Sisera te sit\u00E8lman bouke, d\u00F2mi pote l\u0027 ale. L\u00E8 sa a, Jay\u00E8l, madanm Eb\u00E8, pran yonn nan pik\u00E8t tant yo ak yon mato, li pwoche tou dousman b\u00F2 kote Sisera, epi li foure pik\u00E8t la nan tanp msye, li f\u00E8 l\u0027 trav\u00E8se t\u00E8t Sisera pak an pak, jouk li antre nan t\u00E8. Epi Sisera mouri."
        },
        {
          "text": "L\u00E8 Barak rive b\u00F2 kay la ap chache Sisera, Jay\u00E8l soti vin kontre l\u0027, epi li di l\u0027: -Vini non! M\u0027a f\u00E8 ou w\u00E8 moun w\u0027ap chache a! Se konsa Barak antre av\u00E8 l\u0027 anba tant li a, li w\u00E8 Sisera kouche at\u00E8 a tou mouri av\u00E8k pik\u00E8t la plante nan tanp li."
        },
        {
          "text": "Jou sa a, Bondye te f\u00E8 Jaben, wa peyi Kanaran an, bese t\u00E8t devan p\u00E8p Izray\u00E8l la."
        },
        {
          "text": "Moun p\u00E8p Izray\u00E8l yo pran maltrete Jaben, wa peyi Kanaran an, jouk yo touye l\u0027."
        }
      ]
    },
    {
      "VERS": [
        {
          "text": "Jou sa a, Debora ak Barak, pitit gason Obinoram lan, pran chante chante sa a:"
        },
        {
          "text": "-Lwanj pou Sey\u00E8 a, l\u00E8 moun p\u00E8p Izray\u00E8l yo soti pou yo goumen, l\u00E8 p\u00E8p la pote t\u00E8t li ak k\u00E8 kontan pou f\u00E8 lag\u00E8!"
        },
        {
          "text": "Nou menm wa yo, koute sa m\u0027ap di! Nou menm gwo ch\u00E8f yo, louvri z\u00F2r\u00E8y nou! Mwen pral chante pou Sey\u00E8 a! Mwen pral f\u00E8 lwanj Seng\u00E8 a, Bondye p\u00E8p Izray\u00E8l la!"
        },
        {
          "text": "Sey\u00E8! L\u00E8 ou te kite m\u00F2n Seyi yo, l\u00E8 ou te soti nan z\u00F2n peyi Edon an, lat\u00E8 te pran tranble, lapli tonbe anpil sot nan sy\u00E8l la. Wi, nwaj yo pran lage dlo."
        },
        {
          "text": "M\u00F2n yo pran tranble devan m\u00E8t m\u00F2n Sinayi a, devan Sey\u00E8 a, Bondye p\u00E8p Izray\u00E8l la!"
        },
        {
          "text": "Sou tan Chanmga, pitit gason Anat la, ak sou tan Jay\u00E8l, bann machann yo te sispann pwonmennen nan tout peyi a ak b\u00E8t yo. Vwayaj\u00E8 yo te blije pase nan l\u00F2t chemen."
        },
        {
          "text": "Lavil peyi Izray\u00E8l yo pa t\u0027 gen moun ladan yo ank\u00F2 pou pran defans yo. Yo te rete san moun pou defann yo, jouk jou mwen menm, Debora, mwen par\u00E8t tankou yon manman pou p\u00E8p Izray\u00E8l la."
        },
        {
          "text": "L\u00E8 sa a, te pr\u00E8t pou gen lag\u00E8 nan peyi a. Moun p\u00E8p Izray\u00E8l yo tanmen s\u00E8vi l\u00F2t bondye. L\u00E8 sa a tou, te gen karantmil (40.000) gason nan p\u00E8p Izray\u00E8l la. Men, pa t\u0027 gen yon plak pwot\u00E8j ak frenn pou yo s\u00E8vi."
        },
        {
          "text": "Mwen kontan ch\u00E8f k\u0027ap k\u00F2mande p\u00E8p Izray\u00E8l la! Mwen kontan moun ki te pote t\u00E8t yo pou y\u0027 al goumen! Lwanj pou Sey\u00E8 a!"
        },
        {
          "text": "Nou menm ki moute manman bourik blan yo, nou menm ki chita sou b\u00E8l tapi, nou menm k\u0027ap mache apye sou gran chimen, kalkile sa byen!"
        },
        {
          "text": "Koute vwa moun ki al b\u00F2 sous dlo yo! Y\u0027ap rakonte tout b\u00E8l bagay Sey\u00E8 a te f\u00E8, b\u00E8l bagay li te f\u00E8 pou p\u00E8p Izray\u00E8l la. L\u00E8 sa a, p\u00E8p Sey\u00E8 a te desann b\u00F2 p\u00F2tay yo."
        },
        {
          "text": "Annavan! Debora! Annavan! Annou w\u00E8! Chante yon chante! Annavan! Annavan! Barak! pitit gason Abinoram lan! Mennen prizonye yo vini!"
        },
        {
          "text": "L\u00E8 sa a, sa ki pa t\u0027 vire do bay Bondye yo desann vin jwenn ch\u00E8f yo. P\u00E8p Sey\u00E8 a vin jwenn li, tou pare pou lag\u00E8."
        },
        {
          "text": "Yo soti nan m\u00F2n Efrayim yo desann nan fon an, d\u00E8y\u00E8 moun Benjamen yo ak s\u00F2lda lame yo. K\u00F2mandan lame yo desann soti Maki, jeneral yo soti nan peyi Zabilon."
        },
        {
          "text": "Ch\u00E8f branch fanmi Isaka yo te la av\u00E8k Debora. Wi, moun Isaka yo vini, Barak te vini tou. Yo swiv li nan tout plenn lan. Men, moun branch fanmi Woubenn yo te divize. Yo pa t\u0027 ka deside pou yo vini."
        },
        {
          "text": "Poukisa yo rete d\u00E8y\u00E8 av\u00E8k mouton yo? Pou yo te ka tande gad\u00F2 yo ap rele bann mouton yo? Wi! Moun Woubenn yo te an balan. Yo pa t\u0027 ka deside si y\u0027ap vini, si yo p\u0027ap vini!"
        },
        {
          "text": "Moun Galarad yo te rete rete yo l\u00F2t b\u00F2 larivy\u00E8 Jouden an. Moun Dann yo rete rete yo sou bato yo. Moun As\u00E8 yo rete rete yo b\u00F2 lanm\u00E8 a, yo rete sou tout rivaj yo."
        },
        {
          "text": "Men, moun Zabilon yo ak moun Neftali yo al brave danje kote batay la ye a."
        },
        {
          "text": "Wa yo vini, yo kwaze f\u00E8 b\u00F2 Tanak, toupre sous dlo Megido a. Wa peyi Kanaran yo goumen, men yo pa jwenn anyen pou yo pote ale! Pa menm yon ti moso ajan!"
        },
        {
          "text": "Zetwal yo rete nan sy\u00E8l la yo goumen. Yo rete kote y\u0027ap mache nan sy\u00E8l la, yo goumen ak Sisera."
        },
        {
          "text": "Dlo ravin Kichon an desann pote yo ale. Wi, se ansyen ravin lan, ravin Kichon an, ki f\u00E8 sa. M\u0027ap mache pran yo, je m\u0027 byen kale!"
        },
        {
          "text": "L\u00E8 sa a, yo tande chwal yo ki t\u0027ap galope ale. Chwal yo t\u0027ap pilonnen t\u00E8 a ak zago yo."
        },
        {
          "text": "Zanj Sey\u00E8 a di: Ann mande madichon pou lavil Mew\u00F2z! Madichon, madichon pou tout moun k\u0027ap viv nan lavil la. Yo pa t\u0027 vin ede Sey\u00E8 a, yo pa t\u0027 voye s\u00F2lda goumen pou li."
        },
        {
          "text": "Nan tout fanm ki sou lat\u00E8, Jay\u00E8l se yon fanm Bondye beni anpil. Wi, Jay\u00E8l, madan Eb\u00E8, moun fanmi Kayen, nan tout fanm ki sou lat\u00E8, se yon fanm Bondye beni anpil."
        },
        {
          "text": "Sisera mande l\u0027 dlo, li ba li l\u00E8t. Li ba l\u0027 yon kr\u00E8m l\u00E8t nan pi b\u00E8l b\u00F2l li te genyen."
        },
        {
          "text": "Li pran yon pik\u00E8t tant nan men g\u00F2ch li, yon mato travay\u00E8 nan men dwat li. Li frape Sisera nan t\u00E8t ak mato a, li krabouye t\u00E8t li. Li p\u00E8se tanp li, li touye l\u0027."
        },
        {
          "text": "Sisera tonbe sou jenou, li woule at\u00E8, epi li mouri nan pye Jay\u00E8l. Wi, nan pye madanm lan, li tonbe sou jenou li yo, li woule at\u00E8. Kote li kouche a, li mouri fr\u00E8t."
        },
        {
          "text": "Manman Sisera ap gade nan fenn\u00E8t la. L\u0027ap gade d\u00E8y\u00E8 jalouzi a, l\u0027ap mande: -Kote cha pitit mwen an depi tout tan sa a? Poukisa chwal li yo pran tout reta sa a pou yo vini?"
        },
        {
          "text": "L\u00E8 sa a, medam ki gen plis konprann nan s\u00E8vant li yo reponn li. Li menm tou, li t\u0027ap repete nan k\u00E8 l\u0027:"
        },
        {
          "text": "-Koulye a yo dwe ap separe sa yo pran nan men l\u00E8nmi yo! Yon fi, de fi pou chak s\u00F2lda, b\u00E8l twal koul\u00E8 byen bwode pou Sisera, yon gwo mouchwa bwode byen b\u00E8l pou l\u0027 mete nan kou l\u0027."
        },
        {
          "text": "Wi, Sey\u00E8! Se konsa pou tout l\u00E8nmi ou yo mouri. Men, zanmi ou yo ap klere tankou sol\u00E8y midi. Apre sa, te gen lap\u00E8 nan peyi a pandan karantan."
        }
      ]
    },
    {
      "VERS": [
        {
          "text": "P\u00E8p Izray\u00E8l la lage k\u00F2 l\u0027 ank\u00F2 nan f\u00E8 sa ki mal nan je Sey\u00E8 a. Sey\u00E8 a kite moun peyi Madyan yo mete pye sou kou yo pandan s\u00E8tan."
        },
        {
          "text": "Moun peyi Madyan yo te pi f\u00F2 pase moun p\u00E8p Izray\u00E8l yo. Se pout\u00E8t sa, moun p\u00E8p Izray\u00E8l yo al kache k\u00F2 yo nan fon ravin, nan gw\u00F2t, nan twou w\u00F2ch yo jwenn nan m\u00F2n yo."
        },
        {
          "text": "Chak fwa moun Izray\u00E8l yo te f\u00E8 yon ti plante, moun Madyan yo moute ansanm av\u00E8k moun Amal\u00E8k yo ak l\u00F2t bann moun k\u0027ap viv sou b\u00F2 sol\u00E8y leve, yo vin atake yo."
        },
        {
          "text": "Yo moute tant yo sou t\u00E8 moun Izray\u00E8l yo, yo ravaje tout rek\u00F2t yo rive jouk toupre lavil Gaza. Yo pa kite anyen pou moun Izray\u00E8l yo manje, pa menm yon mouton, yon b\u00E8f osinon yon bourik."
        },
        {
          "text": "L\u00E8 konsa, yo moute ak tout tant yo ak bann b\u00E8t yo. Yo moute an kantite, ou ta di bann krik\u00E8t v\u00E8t. Ou pa ka konte konbe ki genyen, ni kantite chamo yo mennen ak yo. Yo te vin nan peyi a pou ravaje l\u0027."
        },
        {
          "text": "Moun peyi Madyan yo te fini ak moun Izray\u00E8l yo. L\u00E8 sa a, moun Izray\u00E8l yo kriye nan pye Sey\u00E8 a, yo mande l\u0027 sekou."
        },
        {
          "text": "L\u00E8 p\u00E8p Izray\u00E8l la te kriye nan pye Sey\u00E8 a pou moun peyi Madyan yo,"
        },
        {
          "text": "Sey\u00E8 a te voye yon pwof\u00E8t bay p\u00E8p la ki di yo: -Men sa Sey\u00E8 a, Bondye p\u00E8p Izray\u00E8l la, voye di nou: Se mwen menm ki te f\u00E8 nou soti nan peyi Lejip kote nou te nan esklavaj la."
        },
        {
          "text": "Mwen te delivre nou anba men moun Lejip yo ak anba men tout l\u00F2t moun ki t\u0027ap malmennen nou isit la. Mwen mete yo dey\u00F2 pou yo f\u00E8 plas pou nou, l\u00E8fini mwen ban nou peyi moun sa yo pou nou rete."
        },
        {
          "text": "Mwen te di nou se mwen menm Sey\u00E8 a ki Bondye nou an. Koulye a nou rete nan peyi moun Amori yo, piga n\u0027 al s\u00E8vi bann bondye moun sa yo. Men, nou pa t\u0027 koute m\u0027 l\u00E8 m\u0027 te pale nou."
        },
        {
          "text": "L\u00E8 sa a, zanj Sey\u00E8 a vini, li chita anba pye chenn ki toupre yon ti bouk yo rele Ofra, ki te pou Joas, moun fanmi Abyez\u00E8 yo. Jedeyon, pitit gason l\u0027 lan, t\u0027ap bat ble an kach\u00E8t anndan kay kote yo konn kraze rezen an, pou moun Madyan yo pa t\u0027 vin pran l\u0027 nan men l\u0027."
        },
        {
          "text": "Zanj Sey\u00E8 a par\u00E8t devan l\u0027, li di l\u0027 konsa: -Bonjou, vanyan s\u00F2lda! Sey\u00E8 a av\u00E8 ou!"
        },
        {
          "text": "Jedeyon reponn li: -Adye, msye! Si Sey\u00E8 a av\u00E8 nou vre, many\u00E8 di m\u0027 poukisa tout bagay sa yo rive nou! Kote tout b\u00E8l bagay zans\u00E8t nou yo te rakonte nou Sey\u00E8 a te konn f\u00E8, jan se li menm ki te f\u00E8 nou soti kite peyi Lejip? Men koulye a, Sey\u00E8 a lage nou, li kite moun Madyan yo f\u00E8 sa yo vle ak nou."
        },
        {
          "text": "L\u00E8 sa a, Sey\u00E8 a bay Jedeyon l\u00F2d sa a, li di l\u0027: -Ale non. Av\u00E8k f\u00F2s kouraj ou genyen an, w\u0027a delivre p\u00E8p Izray\u00E8l la anba men moun peyi Madyan yo. Se mwen menm menm ki voye ou!"
        },
        {
          "text": "Jedeyon reponn li! -Tanpri, m\u00E8t! Av\u00E8k kisa mwen pral delivre p\u00E8p Izray\u00E8l la? Fanmi mwen, se li ki gen pi piti moun nan branch fanmi Manase a. L\u00E8fini, mwen menm pou t\u00E8t pa m\u0027, se mwen menm ki pi piti lakay papa m\u0027."
        },
        {
          "text": "Sey\u00E8 a di l\u0027: -Ou ka f\u00E8 l\u0027, paske m\u0027ap kanpe la av\u00E8 ou. Ou pral kraze moun Madyan yo tankou si se te yon s\u00E8l moun yo te ye."
        },
        {
          "text": "Jedeyon reponn: -Si rey\u00E8lman vre ou vle f\u00E8 m\u0027 fav\u00E8 sa a, ban m\u0027 yon pr\u00E8v se ou menm tout bon k\u0027ap pale av\u00E8 m\u0027 la a."
        },
        {
          "text": "Tanpri, pa deplase kote ou ye a jouk m\u0027a pote yon ofrann mete nan pye ou. Li reponn: -M\u0027ap rete la tann ou."
        },
        {
          "text": "Se konsa, Jedeyon antre, li kwit yon jenn ti kabrit. Li pran yon mamit farin frans, li f\u00E8 pen san li pa mete ledven ladan l\u0027. Li mete vyann lan nan yon ti panyen, li mete s\u00F2s vyann lan nan yon gode, li pote yo bay zanj Sey\u00E8 a anba pye chenn lan. Li lonje yo ba li."
        },
        {
          "text": "Zanj lan di l\u0027: -Mete vyann lan ak pen yo sou gwo w\u00F2ch ou w\u00E8 la a, epi vide s\u00F2s la sou yo. Jedeyon f\u00E8 sa vre."
        },
        {
          "text": "Zanj Sey\u00E8 a leve baton ki te nan men l\u0027 lan, li lonje l\u0027, li manyen vyann lan ak pen yo ak pwent baton an. Yon dife soti nan w\u00F2ch la, li boule tout vyann lan ak pen yo. Epi, lamenm zanj Sey\u00E8 a dispar\u00E8t devan li."
        },
        {
          "text": "L\u00E8 J\u00E8deyon w\u00E8 se zanj Sey\u00E8 a menm ki te par\u00E8t devan l\u0027, li di: -Bondye Sey\u00E8 o! Gade mal\u00E8 ki rive m\u0027 non! Mwen w\u00E8 zanj Sey\u00E8 a fas pou fas!"
        },
        {
          "text": "Men, Sey\u00E8 a di l\u0027 konsa: -Ou pa bezwen p\u00E8. Poze san ou. Ou p\u0027ap mouri pou sa."
        },
        {
          "text": "Jedeyon bati yon lot\u00E8l pou Sey\u00E8 a la menm. Epi li rele l\u0027: Sey\u00E8 a bay k\u00E8 poze. Jouk j\u00F2di a lot\u00E8l la la nan ti bouk Ofra a, sou pwopryete ki pou moun Abyez\u00E8 yo."
        },
        {
          "text": "Menm jou lannwit sa a, Sey\u00E8 a di Jedeyon konsa: -Pran towo b\u00E8f papa ou la, ansanm ak yon l\u00F2t towo ki gen s\u00E8tan. Kraze lot\u00E8l papa ou te f\u00E8 pou Baal la. Koupe poto Achera ki b\u00F2 kote l\u0027 la."
        },
        {
          "text": "Moute sou ti bit sa a, bati yon lot\u00E8l pou Sey\u00E8 a, Bondye ou la, jan yo konn f\u00E8 l\u0027 la. L\u00E8fini, pran dezy\u00E8m towo a, boule l\u0027 n\u00E8t sou lot\u00E8l la pou mwen nan dife w\u0027a f\u00E8 av\u00E8k moso poto Achera ou te koupe a."
        },
        {
          "text": "Jedeyon pran dis nan domestik li yo, epi li f\u00E8 tou sa Sey\u00E8 a te di l\u0027 f\u00E8. Men, li te p\u00E8 fanmi l\u0027 yo ak l\u00F2t moun yo ki rete nan lavil la. Li pa t\u0027 f\u00E8 sa lajounen, l\u0027 al f\u00E8 l\u0027 lannwit."
        },
        {
          "text": "L\u00E8 mesye yo ki rete nan lavil la leve granmaten, yo w\u00E8 lot\u00E8l Baal la kraze, poto Achera a koupe, epi dezy\u00E8m towo a menm boule sou lot\u00E8l yo te bati la a."
        },
        {
          "text": "Yonn di l\u00F2t: Ki moun ki f\u00E8 sa, en? Yo tonbe chache, yo t\u0027ap mande moun ki jan sa f\u00E8 f\u00E8t. Yo vin konnen se Jedeyon, pitit Joas la, ki te f\u00E8 sa."
        },
        {
          "text": "Mesye yo al di Joas konsa: -F\u00E8 pitit gason ou lan soti vin jwenn nou isit la. Se pou n\u0027 touye l\u0027! Li kraze lot\u00E8l Baal la, epi li koupe gwo poto Achera ki te b\u00F2 kote l\u0027 la."
        },
        {
          "text": "Joas reponn tout moun ki te kanpe devan l\u0027 yo. Li di yo: -Anhan! Se nou ki pou goumen pou Baal? Se nou ki pou defann li? Enben, moun ki vle goumen pou Baal gen pou l\u0027 mouri anvan sol\u00E8y leve. Si Baal se yon bondye vre, se li ki pou defann t\u00E8t li. Se lot\u00E8l li a yo kraze!"
        },
        {
          "text": "Depi jou sa a yo rele Jedeyon Jewoubaal paske Joas te di: Kite Baal koresponn ak li, paske se lot\u00E8l Baal la li te kraze."
        },
        {
          "text": "L\u00E8 sa a, tout moun Madyan yo, tout moun Amal\u00E8k yo ak tout moun k\u0027ap viv nan dez\u00E8 a b\u00F2 sol\u00E8y leve yo mete t\u00E8t ansanm, yo janbe l\u00F2t b\u00F2 larivy\u00E8 Jouden an, yo moute kan yo nan plenn Jizrey\u00E8l la."
        },
        {
          "text": "Lespri Sey\u00E8 a desann sou Jedeyon. Li soufle nan yon k\u00F2n belye mouton, li rele tout gason nan fanmi Abyez\u00E8 a vin jwenn li."
        },
        {
          "text": "Apre sa, li voye mesaje nan tout peyi Manase a al rele moun yo pou yo vin jwenn li tou. Li voye mesaje nan peyi As\u00E8, nan peyi Zabilon ak nan peyi Neftali. Tout moun sa yo moute vin jwenn li."
        },
        {
          "text": "L\u00E8 sa a, Jedeyon di Bondye konsa: -Si se ou menm vre ki vle s\u00E8vi av\u00E8 m\u0027 pou delivre p\u00E8p Izray\u00E8l la,"
        },
        {
          "text": "men mwen mete yon moso lenn sou glasi a. Si denmen maten mwen w\u00E8 gen lawouze sou moso lenn lan s\u00E8lman epi tout r\u00E8s glasi a ch\u00E8ch, l\u00E8 sa a m\u0027a konnen se ou menm vre ki pral s\u00E8vi av\u00E8 m\u0027 pou delivre p\u00E8p Izray\u00E8l la."
        },
        {
          "text": "Se sa ki te rive vre. Nan denmen maten, l\u00E8 Jedeyon leve byen bon\u00E8, li t\u00F2de moso lenn lan, li wete dlo ladan l\u0027 kont pou ta plen yon b\u00F2l."
        },
        {
          "text": "L\u00E8fini, Jedeyon di Bondye ank\u00F2: -Tanpri, pa fache sou mwen non! Kite m\u0027 di ou yon d\u00E8nye bagay. Kite m\u0027 f\u00E8 esperyans moso lenn lan yon l\u00F2t fwa ank\u00F2. Men, fwa sa a se pou moso lenn lan rete ch\u00E8ch, epi pou lawouze sou tout glasi a."
        },
        {
          "text": "Jou lannwit sa a, Bondye f\u00E8 sa konsa vre: moso lenn lan te rete byen ch\u00E8ch, men te gen lawouze sou tout glasi a."
        }
      ]
    },
    {
      "VERS": [
        {
          "text": "Jewoubaal, ki vle di Jedeyon, leve granmaten ansanm ak tout moun ki te av\u00E8 l\u0027 yo, y\u0027 al moute kan yo b\u00F2 Sous Aw\u00F2d la. Moun Madyan yo menm te moute kan pa yo nan tout plenn lan, nan pye m\u00F2n More, sou b\u00F2 n\u00F2 kan Jedeyon an."
        },
        {
          "text": "Sey\u00E8 a di Jedeyon konsa: -Ou gen tw\u00F2p moun av\u00E8 ou pou m\u0027 kite ou kraze moun Madyan yo! Moun p\u00E8p Izray\u00E8l yo va mete nan t\u00E8t yo se yo menm ak pw\u00F2p f\u00F2s kouraj yo ki delivre peyi yo a, yo p\u0027ap vle kw\u00E8 se mwen menm ki f\u00E8 sa pou yo."
        },
        {
          "text": "Koulye a, pale ak tout p\u00E8p la. Di yo konsa: Si gen moun ki p\u00E8, k\u0027ap tranble, yo m\u00E8t al f\u00E8 wout yo lakay yo, kite nou sou m\u00F2n Gilboa a. Se konsa venndemil (22.000) moun al lakay yo. Te rete dimil (10.000)."
        },
        {
          "text": "Sey\u00E8 a di Jedeyon ank\u00F2: -Gen tw\u00F2p moun toujou. F\u00E8 yo tout desann b\u00F2 larivy\u00E8 a. M\u0027a separe yo la pou ou. Moun m\u0027a di ou ki pou ale av\u00E8 ou yo va ale. Moun m\u0027a di ou ki pa pou ale av\u00E8 ou yo va rete."
        },
        {
          "text": "Jedeyon f\u00E8 tout mesye yo desann b\u00F2 larivy\u00E8 a. Epi Sey\u00E8 a di Jedeyon konsa: -Tout moun w\u0027a w\u00E8 k\u0027ap lape dlo tankou chen, w\u0027a mete yo yon b\u00F2, tout moun w\u0027a w\u00E8 ki va kwoupi pou bw\u00E8 dlo, w\u0027a mete yo yon l\u00F2t b\u00F2."
        },
        {
          "text": "Te gen twasan (300) gason ki te pran dlo nan pla men yo epi ki t\u0027ap lape dlo a. Tout r\u00E8s yo te kwoupi pou bw\u00E8 dlo."
        },
        {
          "text": "Sey\u00E8 a di Jedeyon! -Se av\u00E8k twasan n\u00E8g sa yo ou w\u00E8 ki te lape dlo a mwen pral delivre nou. Mwen pral lage moun Madyan yo nan men ou. Kite tout l\u00F2t yo ale lakay yo."
        },
        {
          "text": "Yo pran tout pwovizyon l\u00F2t moun yo te genyen ansanm ak twonp\u00E8t yo, yo kenbe yo pou yo. L\u00E8fini, Jedeyon voye tout r\u00E8s moun p\u00E8p Izray\u00E8l yo ale lakay yo. Li f\u00E8 twasan (300) moun yo rete ak li sou m\u00F2n lan. Moun Madyan yo menm te anba nan plenn lan."
        },
        {
          "text": "Jou lannwit sa a, Sey\u00E8 a di Jedeyon konsa: -Leve non! Desann al atake kan moun Madyan yo. Mwen lage yo nan men ou."
        },
        {
          "text": "Men si ou p\u00E8 atake, desann b\u00F2 kan moun Madyan yo ansanm ak Poura, domestik ou a."
        },
        {
          "text": "W\u0027a tande sa y\u0027ap di. L\u00E8 sa a, w\u0027a pran kouraj epi w\u0027a desann al atake yo. Se konsa Jedeyon desann ansanm ak Poura, domestik li a, li rive toupre avanp\u00F2s kan an."
        },
        {
          "text": "Moun Madyan yo, moun Amal\u00E8k yo ak moun k\u0027ap viv nan dez\u00E8 b\u00F2 sol\u00E8y leve yo te kouvri tout plenn lan, tankou desen krik\u00E8t v\u00E8t nan jaden. Chamo yo te genyen, moun pa t\u0027 ka konte sa, menm jan yo pa ka konte grenn sab b\u00F2 lanm\u00E8."
        },
        {
          "text": "L\u00E8 Jedeyon rive, li jwenn yon nonm ki t\u0027ap rakonte yon zanmi l\u0027 yon r\u00E8v li te f\u00E8. Li t\u0027ap di l\u0027 konsa: -Monch\u00E8, mwen f\u00E8 yon r\u00E8v: Mwen w\u00E8 yon pen won f\u00E8t ak farin l\u00F2j ki t\u0027ap woule nan mitan kan an. Epi li rive, l\u0027 al frape sou tant lan. Tant lan chavire, li tonbe plat at\u00E8."
        },
        {
          "text": "Zanmi an reponn li: -Boul pen won an, se nepe Jedeyon, pitit Joas la, nonm p\u00E8p Izray\u00E8l la. Sa pa vle di l\u00F2t bagay! Bondye lage moun Madyan yo ak tout lame a nan men l\u0027."
        },
        {
          "text": "L\u00E8 Jedeyon tande r\u00E8v la ak esplikasyon yo ba li a, li lage k\u00F2 l\u0027 at\u00E8 devan Bondye. Apre sa, li leve, li tounen nan kan moun p\u00E8p Izray\u00E8l yo. Li di yo: -Ann ale! Sey\u00E8 a lage kan moun Madyan yo nan men nou."
        },
        {
          "text": "Li pran twasan mesye yo, li f\u00E8 twa gwoup. Li bay chak moun yon twonp\u00E8t ak yon krich vid. L\u00E8fini, li ba yo chak yon bwa chand\u00E8l pou mete nan krich la."
        },
        {
          "text": "Epi li di yo: -Se pou tout moun gade sou mwen pou w\u00E8 sa m\u0027ap f\u00E8. L\u00E8 n\u0027a rive toupre kan an, tou sa n\u0027a w\u00E8 m\u0027 f\u00E8, n\u0027a f\u00E8 l\u0027 tou."
        },
        {
          "text": "N\u0027a f\u00E8 wonn kan an. L\u00E8 m\u0027a k\u00F2nen twonp\u00E8t ansanm ak tout moun ki av\u00E8 m\u0027 yo, nou menm tou n\u0027a k\u00F2nen twonp\u00E8t. Epi n\u0027a rele: Annavan pou Sey\u00E8 a ak pou Jedeyon!"
        },
        {
          "text": "L\u00E8 Jedeyon rive toupre kan an ansanm ak san moun ki te av\u00E8 l\u0027 yo, li te pr\u00E8t pou menwit. Yo te fenk chanje faksyonn\u00E8. Yo pran k\u00F2nen twonp\u00E8t yo epi yo kraze krich yo te gen nan men yo."
        },
        {
          "text": "Tou twa gwoup moun yo pran k\u00F2nen twonp\u00E8t ansanm epi yo kraze krich yo. Yo kenbe bwa chand\u00E8l yo nan men g\u00F2ch yo, twonp\u00E8t yo nan men dwat yo pou yo ka k\u00F2nen yo, epi yo rele: -Ann al goumen pou Sey\u00E8 a ak pou Jedeyon!"
        },
        {
          "text": "Yo te kanpe f\u00E8 wonn kan an, chak moun nan plas yo. L\u00E8 sa a tout moun nan kan an pran kouri met dey\u00F2, yo t\u0027ap rele byen f\u00F2."
        },
        {
          "text": "Antan twasan moun Jedeyon yo t\u0027ap k\u00F2nen twonp\u00E8t yo, Sey\u00E8 a menm t\u0027ap f\u00E8 moun Madyan yo yonn ap goumen ak l\u00F2t. Sa ki chape yo pran kouri nan direksyon B\u00E8t-Chita b\u00F2 Serera rive jouk b\u00F2 lavil Ab\u00E8l Meola, toupre Tabat."
        },
        {
          "text": "L\u00E8 sa a yo rele tout gason nan branch fanmi Neftali a, nan branch fanmi As\u00E8 a ak nan tout branch fanmi Manase a, epi yo pran kouri d\u00E8y\u00E8 moun Madyan yo."
        },
        {
          "text": "Jedeyon menm voye mesaje nan tout m\u00F2n Efrayim yo pou di mesye yo: -Desann, vin goumen ak moun Madyan yo. Al bare yo b\u00F2 dlo a sou tout long\u00E8 larivy\u00E8 Jouden an jouk B\u00E8t-Bara pou anpeche yo pase. Tout moun Efrayim yo reyini vre. Epi y\u0027 al bare wout la sou b\u00F2 dlo a sou tout long\u00E8 larivy\u00E8 Jouden an jouk B\u00E8t-Bara."
        },
        {
          "text": "Yo mete men sou Or\u00E8b ak Zey\u00E8b, de nan ch\u00E8f moun Madyan yo. Yo touye Or\u00E8b sou W\u00F2ch Or\u00E8b la, Zey\u00E8b nan basen rezen Zey\u00E8b la. Apre sa, yo kouri toujou d\u00E8y\u00E8 moun Madyan yo. L\u00E8fini, yo pote t\u00E8t Or\u00E8b ak t\u00E8t Zey\u00E8b bay Jedeyon ki te sou b\u00F2 sol\u00E8y leve larivy\u00E8 Jouden an."
        }
      ]
    },
    {
      "VERS": [
        {
          "text": "Moun fanmi Efrayim yo di Jedeyon konsa: -Poukisa ou pa t\u0027 rele nou depi l\u00E8 ou tapral goumen ak moun peyi Madyan yo? Poukisa ou f\u00E8 nou sa? Yo te fache anpil sou li."
        },
        {
          "text": "Men, li di yo: -Sa m\u0027 f\u00E8 a pa ka par\u00E8t devan sa nou menm nou f\u00E8 a! Ti sa nou menm moun Efrayim yo, nou f\u00E8 a pi plis pase sa nou menm ti fanmi Abyez\u00E8 a, nou f\u00E8!"
        },
        {
          "text": "Bondye lage Or\u00E8b ak Zey\u00E8b, de ch\u00E8f moun Madyan yo, nan men nou. Kisa mwen f\u00E8 ki ka par\u00E8t devan sa? Fini li fin di yo sa, mesye Efrayim yo pa fache sou li ank\u00F2."
        },
        {
          "text": "Jedeyon rive b\u00F2 larivy\u00E8 Jouden an av\u00E8k twasan mesye ki te av\u00E8 l\u0027 yo. Yo janbe larivy\u00E8 a. Apre tout kouri sa a yo te f\u00E8 d\u00E8y\u00E8 l\u00E8nmi yo, yo te bouke anpil."
        },
        {
          "text": "Jedeyon pale ak moun lavil Souk\u00F2t yo, li di yo: -Tanpri, bay mesye m\u0027 yo k\u00E8k moso pen pou yo manje. Yo bouke anpil. M\u0027ap kouri d\u00E8y\u00E8 Zebak ak Salmouna, wa moun Madyan yo."
        },
        {
          "text": "Men ch\u00E8f lavil Souk\u00F2t yo di l\u0027 konsa: -Poukisa ou vle pou nou bay lame ou la manje! Ala ou poko mete men sou Zebak ak Salmouna!"
        },
        {
          "text": "Jedeyon di yo: -Anhan! Se konsa! Bon! L\u00E8 Sey\u00E8 a va fin lage Zebak ak Salmouna nan men mwen, m\u0027ap tounen pou nou! M\u0027ap filange nou ak fw\u00E8t pikan ak chadwon savann."
        },
        {
          "text": "Li kite lavil Souk\u00F2t, li moute lavil Peny\u00E8l. Li mande yo menm bagay la. Men, moun lavil Peny\u00E8l yo reponn li tankou moun lavil Souk\u00F2t yo."
        },
        {
          "text": "Jedeyon di yo: -Mwen gen pou m\u0027 tounen apre batay la! L\u00E8 sa a, m\u0027ap kraze gwo f\u00F2 won sa a."
        },
        {
          "text": "Zebak ak Salmouna te lavil Kak\u00F2 av\u00E8k tout lame yo. Nan tout kantite s\u00F2lda moun dez\u00E8 yo, te gen sanvenmil (120.000) s\u00F2lda ki te mouri. Te rete s\u00E8lman kenzmil (15.000) gason."
        },
        {
          "text": "Jedeyon pran wout ki pase nan dez\u00E8 a, sou b\u00F2 sol\u00E8y leve lavil Nobak ak lavil Yogbeya, epi li tonbe sou lame a ki te kw\u00E8 pa t\u0027 gen danje pou yo ank\u00F2."
        },
        {
          "text": "Zebak ak Salmouna, de wa Madyan yo, kouri met dey\u00F2. Jedeyon kouri d\u00E8y\u00E8 yo, li mete men sou yo, li gaye tout lame a, li f\u00E8 yo kraze rak."
        },
        {
          "text": "L\u00E8 Jedeyon, pitit Joas la, tounen soti nan lag\u00E8 a, li pase sou ti m\u00F2n Er\u00E8s la."
        },
        {
          "text": "Li f\u00E8 yo mete men sou yon jenn gason ki te rete lavil Souk\u00F2t epi li keksyonnen l\u0027. Jenn gason an ekri non swasanndis\u00E8t moun ki te otorite ak ch\u00E8f fanmi lavil Souk\u00F2t li bay Jedeyon."
        },
        {
          "text": "Apre sa, Jedeyon al jwenn moun lavil Souk\u00F2t yo, li di yo: -Nou chonje jan nou te joure m\u0027 pou Zebak ak Salmouna! Nou te di m\u0027 nou pa t\u0027 ka bay mesye m\u0027 yo moso pen pou yo manje atout yo te bouke, paske mwen pa t\u0027 ank\u00F2 mete men sou Zebak ak Salmouna. Men yo tande!"
        },
        {
          "text": "L\u00E8fini, li pran branch pikan ak chadwon nan savann lan, li bat ch\u00E8f lavil Souk\u00F2t yo byen bat."
        },
        {
          "text": "Apre sa, l\u0027 al kraze gwo f\u00F2 won lavil Penw\u00E8l la, epi li touye mezi gason ki te rete nan lavil la."
        },
        {
          "text": "L\u00E8fini, li di Zebak ak Salmouna: -Moun nou te touye sou m\u00F2n Tab\u00F2 a, ki jan yo te ye? Sa yo te sanble? Yo reponn: -Yo te sanble av\u00E8 ou. Nou ta di yo tout se pitit wa yo ye."
        },
        {
          "text": "Li di yo: -Se fr\u00E8 m\u0027 yo te ye, pitit menm manman av\u00E8 m\u0027. Mwen f\u00E8 s\u00E8man, devan Bondye ki vivan an, si nou pa t\u0027 touye yo, mwen pa ta touye nou tou!"
        },
        {
          "text": "Epi li di Jet\u00E8, premye pitit gason l\u0027 lan: -Annavan! Touye yo! Men, jenn gason an pa wete nepe l\u0027 nan djenn li. Li te p\u00E8 paske li te timoun toujou."
        },
        {
          "text": "L\u00E8 sa a, Zebak ak Salmouna di: -Annavan non, monch\u00E8! Se ou menm ki pou touye nou! Se gason tout bon ki pou f\u00E8 kalite travay konsa. Jedeyon leve vre, li touye Zebak ak Salmouna. Apre sa, li pran tout bijou ki te gen f\u00F2m dekou lalen ki te mare nan kou chamo yo."
        },
        {
          "text": "Apre sa, moun p\u00E8p Izray\u00E8l yo di Jedeyon konsa: -Se pou ou vin ch\u00E8f sou nou, ou menm, pitit ou ak pitit pitit ou apre ou. Paske ou delivre nou anba men moun Madyan yo."
        },
        {
          "text": "Men, Jedeyon reponn yo: -Mwen p\u0027ap ch\u00E8f nou, ni pitit mwen p\u0027ap ch\u00E8f nou tou. Se Sey\u00E8 a ki va ch\u00E8f nou."
        },
        {
          "text": "Apre sa, Jedeyon di yo: -Yon s\u00E8l bagay m\u0027ap mande nou: Se pou chak moun wete yon grenn zanno nan sa li pran an ban mwen. Moun Madyan yo te pote zanno l\u00F2, tankou l\u00F2t moun k\u0027ap viv nan dez\u00E8 a."
        },
        {
          "text": "Moun p\u00E8p Izray\u00E8l yo reponn li: -Se tout plezi nou pou n\u0027 ba ou yo! Yo louvri yon rad at\u00E8, epi chak moun pran yon zanno nan sa yo te pran an, yo mete l\u0027 sou rad la."
        },
        {
          "text": "Tout zanno Jedeyon te mande yo te f\u00E8 antou swasant liv l\u00F2 konsa, san konte bijou ki te gen f\u00F2m dekou lalen yo, kolye yo, b\u00E8l rad wouj ki te sou wa yo, ak kolye ki te mare nan kou chamo yo."
        },
        {
          "text": "Jedeyon f\u00E8 yon estati ak l\u00F2 a, li mete l\u0027 nan lavil Ofra, kote l\u0027 moun lan. Tout moun p\u00E8p Izray\u00E8l yo vire do bay Bondye, yo vin adore estati a lavil Ofra. Sa te tounen yon p\u00E8len pou Jedeyon ak tout fanmi li yo."
        },
        {
          "text": "Se konsa moun Madyan yo te vin soum\u00E8t devan moun p\u00E8p Izray\u00E8l la. Depi jou sa a yo pa janm leve t\u00E8t yo ank\u00F2. Pandan karantan te gen lap\u00E8 nan peyi a jouk jou Jedeyon mouri."
        },
        {
          "text": "Jedeyon, pitit Joas la, ki rele Jewoubaal tou, tounen al rete lakay li."
        },
        {
          "text": "Li te gen swasanndis pitit gason, paske li te gen anpil manman pitit."
        },
        {
          "text": "Li te gen yon fanm kay ki te rete Sich\u00E8m. Ti fanm sa a te f\u00E8 yon pitit gason pou li, li rele l\u0027 Abimel\u00E8k."
        },
        {
          "text": "L\u00E8 Jedeyon, pitit Joas la, mouri, li te gen yon b\u00E8l laj sou t\u00E8t li. Yo antere l\u0027 nan kavo Joas, papa l\u0027, te genyen lavil Ofra, lavil ki te pou fanmi Abyez\u00E8 yo."
        },
        {
          "text": "Apre Jedeyon mouri, p\u00E8p Izray\u00E8l la vire do bay Bondye ank\u00F2, yo pran f\u00E8 s\u00E8vis pou Baal yo. Yo f\u00E8 Baal-Berit s\u00E8vi yo bondye."
        },
        {
          "text": "Se konsa, yo pa d\u00F2mi reve Sey\u00E8 a, Bondye yo a, li menm ki te delivre yo anba men l\u00E8nmi ki te s\u00E8nen yo toupatou."
        },
        {
          "text": "Yo moutre yo engra, yo bliye fanmi Jedeyon an ansanm ak tout byen li te f\u00E8 pou p\u00E8p Izray\u00E8l la."
        }
      ]
    },
    {
      "VERS": [
        {
          "text": "Abimel\u00E8k, pitit gason Jewoubaal ki te rele Jedeyon tou, ale lavil Sich\u00E8m kote fr\u00E8 menm manman av\u00E8 l\u0027 yo te rete. Li pale ak yo ansanm ak tout fanmi papa manman l\u0027 yo, li di yo:"
        },
        {
          "text": "-Tanpri, ale pale ak tout grann\u00E8g ki m\u00E8t lavil Sich\u00E8m yo. Mande yo si yo ta pito gen tout swasanndis pitit gason Jewoubaal yo pase yon s\u00E8l ladan yo pou ch\u00E8f? Pa bliye, se bon fanmi san nou mwen ye!"
        },
        {
          "text": "Se konsa tout fanmi manman Abimel\u00E8k yo mache pale ak tout grann\u00E8g ki m\u00E8t lavil Sich\u00E8m yo, yo mande yo menm bagay la. Tout moun te panche pou Abimel\u00E8k, paske yo t\u0027ap di se ti fanmi yo li ye."
        },
        {
          "text": "Yo ba li swasanndis py\u00E8s ajan yo te pran nan tanp Baal-Berit la. Av\u00E8k lajan sa a, li lwe s\u00E8vis k\u00E8k v\u00F2ryen ak k\u00E8k vakabon pou mache av\u00E8 l\u0027."
        },
        {
          "text": "L\u0027 ale lakay papa l\u0027 nan lavil Ofra, li touye tout swasanndis fr\u00E8 l\u0027 yo, pitit Jewoubaal yo, anwo menm w\u00F2ch la. Men, d\u00E8nye pitit gason Jewoubaal la, Jotam, te kache. Se konsa li pa t\u0027 mouri."
        },
        {
          "text": "L\u00E8 sa a, tout ch\u00E8f ki nan lavil Sich\u00E8m yo ansanm ak tout moun B\u00E8t Milo yo mete t\u00E8t yo ansanm, y\u0027 al toupre pye bwadchenn repozwa ki kanpe nan lavil Sich\u00E8m lan, yo f\u00E8 Abimel\u00E8k wa."
        },
        {
          "text": "L\u00E8 Jotam vin konn sa, l\u0027 al kanpe sou t\u00E8t m\u00F2n Garizim lan, li pran pale byen f\u00F2 pou tout moun tande, li di konsa: -Nou menm grann\u00E8g ki m\u00E8t lavil Sich\u00E8m yo, koute sa m\u0027ap di nou. Apre sa, se pou Bondye koute sa nou menm nou pral di."
        },
        {
          "text": "Vwala yon jou, tout pyebwa yo pran desizyon chwazi yon wa pou mete alat\u00E8t yo. Yo di pye benzoliv la: Vin gouv\u00E8nen nou non!"
        },
        {
          "text": "Pye benzoliv la di yo: Nou ta vle mwen sispann bay lwil ki s\u00E8vi pou f\u00E8 lwanj bondye yo ak lwanj l\u00E8z\u00F2m pou m\u0027 al ch\u00E8f sou tout pyebwa!"
        },
        {
          "text": "Y\u0027 al jwenn pye figfrans lan, yo di l\u0027: Ou menm, pye figfrans, vin gouv\u00E8nen nou non!"
        },
        {
          "text": "Pye figfrans lan di yo: Nou ta vle mwen sispann bay bon ti fwi dous pou m\u0027 ale ch\u00E8f sou tout pyebwa!"
        },
        {
          "text": "L\u00E8 sa a, yo di pye rezen an: Ou menm pye rezen, vin gouv\u00E8nen nou non!"
        },
        {
          "text": "Pye rezen an di yo: Nou ta vle mwen sispann bay diven ki f\u00E8 k\u00E8 bondye yo ak k\u00E8 l\u00E8z\u00F2m kontan pou m\u0027 al ch\u00E8f sou tout pyebwa!"
        },
        {
          "text": "L\u00E8 sa a, yo di pye pikan an: Ou menm pye pikan, vin gouv\u00E8nen nou non!"
        },
        {
          "text": "Pye pikan an di yo: Si nou soti tout bon vre pou nou f\u00E8 m\u0027 wa alat\u00E8t nou, enben, vini non. Vin mete k\u00F2 nou nan lonbraj mwen. Si nou pa f\u00E8 sa, gen yon s\u00E8l dife k\u0027ap soti nan touf pikan an, l\u0027ap boule nou tout, ata pye s\u00E8d peyi Liban yo!"
        },
        {
          "text": "Koulye a, m\u0027ap mande nou: Eske se tout bon vre epi ak tout k\u00E8 nou nou mete Abimel\u00E8k wa pou gouv\u00E8nen nou? Dapre nou, se yon b\u00E8l bagay nou f\u00E8 la a pou Jewoubaal ak fanmi l\u0027 yo? Eske se sa Jewoubaal merite apre sa li te f\u00E8 pou nou?"
        },
        {
          "text": "Chonje jan papa m\u0027 te goumen pou nou, jan li te riske lavi l\u0027 pou nou, pou l\u0027 te ka delivre nou anba men moun Madyan yo."
        },
        {
          "text": "Epi pou j\u00F2di a nou leve d\u00E8y\u00E8 fanmi papa m\u0027 yo. Nou touye swasanndis pitit gason l\u0027 yo sou menm w\u00F2ch la, epi nou pran Abimel\u00E8k, yon pitit gason li f\u00E8 ak yonn nan s\u00E8vant li yo, nou mete l\u0027 wa alat\u00E8t grann\u00E8g lavil Sich\u00E8m yo. Poukisa? Paske se fanmi nou li ye?"
        },
        {
          "text": "Si se tout bon vre epi ak tout k\u00E8 nou nou f\u00E8 Jewoubaal ak fanmi l\u0027 yo sa nou f\u00E8 la a, enben, n\u0027ap kontan av\u00E8k Abimel\u00E8k nou an. Li menm tou l\u0027a kontan ak nou!"
        },
        {
          "text": "Men, si se pa sa, se pou yon dife soti nan Abimel\u00E8k pou li boule d\u00E8nye grann\u00E8g lavil Sich\u00E8m yo ak tout moun ki nan B\u00E8t Milo. Se pou dife soti nan grann\u00E8g lavil Sich\u00E8m yo ak tout moun ki nan Kay-Ranble a pou l\u0027 devore Abimel\u00E8k!"
        },
        {
          "text": "Apre sa, Jotam kouri met dey\u00F2. L\u0027 al kache lavil Bey\u00E8, paske li te p\u00E8 Abimel\u00E8k, fr\u00E8 l\u0027 la."
        },
        {
          "text": "Abimel\u00E8k gouv\u00E8nen p\u00E8p Izray\u00E8l la pandan twazan."
        },
        {
          "text": "Apre sa, Bondye mete yon s\u00E8l bouyay ant Abimel\u00E8k ak grann\u00E8g Sich\u00E8m yo, li f\u00E8 grann\u00E8g Sich\u00E8m yo leve d\u00E8y\u00E8 Abimel\u00E8k."
        },
        {
          "text": "Sa te rive konsa pou yo tout te ka peye sa yo te f\u00E8 a: Abim\u00E8l\u00E8k pou masakre li te masakre swasanndis pitit gason Jewoubaal yo, grann\u00E8g lavil Sich\u00E8m yo pou ankouraje yo te ankouraje Abimel\u00E8k l\u00E8 li t\u0027ap touye fr\u00E8 l\u0027 yo."
        },
        {
          "text": "Grann\u00E8g lavil Sich\u00E8m yo mete anbiskad sou t\u00E8t m\u00F2n yo ap veye Abimel\u00E8k. Moun ki nan anbiskad yo menm te rete ap v\u00F2l\u00F2 tout moun ki t\u0027ap pase sou chemen an b\u00F2 kote yo. Abimel\u00E8k vin konn sa."
        },
        {
          "text": "Gaal, pitit gason Eb\u00E8d la, vin rive lavil Sich\u00E8m ansanm ak fr\u00E8 l\u0027 yo. Grann\u00E8g lavil Sich\u00E8m yo f\u00E8 msye konfyans."
        },
        {
          "text": "Y\u0027 al nan jaden yo, yo keyi rezen nan jaden rezen yo, yo f\u00E8 diven, yo f\u00E8 f\u00E8t. Y\u0027 al nan tanp bondye yo a, yo manje, yo bw\u00E8, epi yo bay Abimel\u00E8k kont madichon li."
        },
        {
          "text": "Gaal, pitit gason Eb\u00E8d la, di yo: -Kisa Abimel\u00E8k ye menm pou n\u0027ap s\u00E8vi l\u0027 konsa? Ki kalite moun ki gen nan lavil Sich\u00E8m la menm pou y\u0027ap s\u00E8vi Abimel\u00E8k? Ki moun li ye? An! Pitit gason Jewoubaal la! Epi se nan men l\u0027 Zeboul ap resevwa l\u00F2d? Poukisa pou n\u0027 s\u00E8vi l\u0027? Non! Se pou moun Sich\u00E8m yo respekte Am\u00F2, zans\u00E8t yo, se moun fanmi li pou yo s\u00E8vi."
        },
        {
          "text": "Pa mande Bondye se mwen ki te ch\u00E8f p\u00E8p sa a! Mwen ta mete Abimel\u00E8k nan w\u00F2l li! Mwen ta di l\u0027: Si ou gen yon gwo lame vre, soti non! Soti vin goumen!"
        },
        {
          "text": "Zeboul te ch\u00E8f lavil Sich\u00E8m. L\u00E8 li tande tout paw\u00F2l Gaal, pitit gason Eb\u00E8d la, te di yo, li fache anpil."
        },
        {
          "text": "Li voye mesaje an kach\u00E8t b\u00F2 Abimel\u00E8k pou di l\u0027 konsa: -Gaal, pitit gason Eb\u00E8d la, rive lavil Sich\u00E8m ansanm ak fr\u00E8 l\u0027 yo. Y\u0027ap moute t\u00E8t moun lavil la sou do ou pou yo pa kite ou antre."
        },
        {
          "text": "Men sa ou pral f\u00E8. Leve nan mitan lannwit ansanm ak tout moun ki av\u00E8 ou yo, al kache nan tout bwa a."
        },
        {
          "text": "Nan maten, l\u00E8 sol\u00E8y fenk leve, w\u0027a par\u00E8t, w\u0027a tonbe sou lavil la pou atake l\u0027. L\u00E8 Gaal ak moun li yo va soti vin kontre ak ou, w\u0027a kraze l\u0027 ak tout f\u00F2s ou."
        },
        {
          "text": "Se konsa, Abimel\u00E8k ak tout moun li yo leve lannwit, yo separe f\u00E8 kat gwoup, y\u0027 al kache andey\u00F2 limit lavil la."
        },
        {
          "text": "Gaal, pitit gason Eb\u00E8d la, soti, l\u0027 al kanpe b\u00F2 p\u00F2tay lavil la. L\u00E8 sa a, Abimel\u00E8k ak moun pa l\u0027 yo soti nan kach\u00E8t yo."
        },
        {
          "text": "L\u00E8 Gaal w\u00E8 moun yo, li di Zeboul konsa: -Gade. Men yon bann moun k\u0027ap desann sot sou t\u00E8t m\u00F2n yo! Men, Zeboul di li: -Se pa anyen, monch\u00E8! Se lonbraj sou m\u00F2n yo ou pran pou moun!"
        },
        {
          "text": "Gaal di l\u0027 ank\u00F2: -Gade! Men yon bann moun k\u0027ap desann M\u00F2n Lonbrit lat\u00E8 a. Men yon l\u00F2t ank\u00F2 k\u0027ap vini sou chemen Pye Chenn moun k\u0027ap li zetwal yo."
        },
        {
          "text": "L\u00E8 sa a, Zeboul di l\u0027 konsa: -Kote b\u00E8l paw\u00F2l ki te nan bouch ou yo? Se pa ou ki t\u0027ap mande ki moun Abimel\u00E8k ye konsa pou n\u0027ap s\u00E8vi l\u0027? Apa moun ou t\u0027ap pase nan betiz yo? Soti non! Koulye a al goumen ak yo!"
        },
        {
          "text": "Gaal pran devan, li mennen grann\u00E8g lavil Sich\u00E8m yo pou y\u0027 al goumen ak Abimel\u00E8k."
        },
        {
          "text": "Men, l\u00E8 Abimel\u00E8k mache sou li, Gaal pran kouri met dey\u00F2. S\u00F2lda Abimel\u00E8k yo te blese anpil moun rive jouk devan p\u00F2tay lavil la."
        },
        {
          "text": "Apre sa, Abimel\u00E8k tounen lavil Awouma. Zeboul menm mete Gaal dey\u00F2 ak tout fr\u00E8 l\u0027 yo, kif\u00E8 yo pa t\u0027 kapab rete lavil Sich\u00E8m ank\u00F2."
        },
        {
          "text": "Nan denmen, moun lavil Sich\u00E8m yo f\u00E8 lide soti al nan jaden. Yo vin di Abimel\u00E8k sa."
        },
        {
          "text": "Li pran moun li yo, li separe yo f\u00E8 twa gwoup epi l\u0027 al kache nan jaden yo. L\u00E8 li w\u00E8 moun yo ap soti nan lavil la, li vare sou yo, li pran goumen ak yo, li touye yo."
        },
        {
          "text": "Abimel\u00E8k ak gwoup li a kouri devan, y\u0027 al rete devan p\u00F2tay lavil la, pandan de l\u00F2t gwoup yo menm t\u0027ap atake moun ki nan jaden yo, yo t\u0027ap touye yo."
        },
        {
          "text": "Abimel\u00E8k goumen ak moun lavil la tout jounen an. Li pran lavil la pou li, li touye tout moun ki te ladan l\u0027. Apre sa, li kraze lavil la rat\u00E8, epi li simen s\u00E8l sou tout anplasman lavil la."
        },
        {
          "text": "L\u00E8 tout grann\u00E8g ki rete nan gwo f\u00F2 won Sich\u00E8m lan vin konn sa, yo antre al kache nan f\u00F2 tanp Baal-Berit la."
        },
        {
          "text": "Y\u0027 al di Abimel\u00E8k tout grann\u00E8g yo te sanble la."
        },
        {
          "text": "L\u00E8 sa a, Abimel\u00E8k moute sou m\u00F2n Zalmon av\u00E8k moun ki te av\u00E8 l\u0027 yo. Li pran yon rach li koupe yon branch bwa, li pran l\u0027, li mete l\u0027 sou zep\u00F2l li. Epi li di tout moun ki te av\u00E8 l\u0027 yo: -Nou w\u00E8 sa m\u0027 f\u00E8 a, kouri vit! Al f\u00E8 menm bagay la tou."
        },
        {
          "text": "Chak moun koupe yon branch bwa vre, epi yo pran mache d\u00E8y\u00E8 Abimel\u00E8k. Yo anpile branch bwa yo nan pye f\u00F2 a. Epi yo mete dife nan f\u00F2 a ak tout moun yo ladan l\u0027. Se konsa tout moun ki rete nan f\u00F2 Sich\u00E8m lan mouri. Te gen mil (1.000) moun konsa, fanm ak gason, ki mouri."
        },
        {
          "text": "Apre sa, Abimel\u00E8k ale lavil Teb\u00E8z, li s\u00E8nen l\u0027 epi li pran l\u0027."
        },
        {
          "text": "Te gen yon gwo f\u00F2 won nan mitan lavil la. Tout moun, fanm kou gason, ansanm ak ch\u00E8f yo, kouri al kache ladan l\u0027. Yo f\u00E8men tout p\u00F2t yo d\u00E8y\u00E8 yo epi yo moute sou t\u00E8t f\u00F2 a."
        },
        {
          "text": "Abimel\u00E8k rive jouk b\u00F2 f\u00F2 a. Li pwoche b\u00F2 p\u00F2t la pou l\u0027 te mete dife nan f\u00F2 a."
        },
        {
          "text": "Men yon fanm lage yon w\u00F2l moulen sou t\u00E8t Abimel\u00E8k, li kraze zo bwa t\u00E8t li."
        },
        {
          "text": "Abimel\u00E8k rele jenn gason ki t\u0027ap pote zam li yo, li di l\u0027 konsa: -Rale nepe ou, touye m\u0027. Mwen pa vle yo di se yon fanm ki touye m\u0027. Se konsa jenn gason an p\u00E8se l\u0027 pak an pak, epi li mouri."
        },
        {
          "text": "L\u00E8 moun p\u00E8p Izray\u00E8l yo w\u00E8 Abimel\u00E8k mouri, yo tout al lakay yo."
        },
        {
          "text": "Se konsa Bondye te f\u00E8 Abimel\u00E8k peye pou krim li te f\u00E8 kont fanmi papa l\u0027 la, l\u00E8 li te touye swasanndis fr\u00E8 l\u0027 yo."
        },
        {
          "text": "Bondye te f\u00E8 moun lavil Sich\u00E8m yo soufri pou mechanste yo te f\u00E8 l\u00F2t moun soufri. Se konsa, madichon Jotam, pitit gason Jewoubaal la, te w\u00E8 pou yo a rive yo vre."
        }
      ]
    },
    {
      "VERS": [
        {
          "text": "Apre Abimel\u00E8k, se Tola, pitit gason Pwa, pitit pitit gason Dodo, ki par\u00E8t pou delivre p\u00E8p Izray\u00E8l la. Tola se moun branch fanmi Isaka. Li te rete lavil Chami nan m\u00F2n Efrayim yo."
        },
        {
          "text": "Li te ch\u00E8f nan peyi Izray\u00E8l la pandan venntwazan. Apre sa, li mouri. Yo antere l\u0027 lavil Chami."
        },
        {
          "text": "Apre li, se Jayi, moun peyi Galarad, ki te par\u00E8t. Li gouv\u00E8nen peyi Izray\u00E8l la pandan venndezan."
        },
        {
          "text": "Li te gen trant pitit gason ki te moute trant bourik. Yo te gen trant lavil ki te rele yo pa yo nan peyi Galarad. Jouk koulye a yo rele lavil yo lavil Jayi."
        },
        {
          "text": "Jayi mouri, yo antere l\u0027 lavil Kamon."
        },
        {
          "text": "Apre sa, moun p\u00E8p Izray\u00E8l yo rekonmanse ank\u00F2 ap f\u00E8 sa ki mal nan je Bondye. Yo pran f\u00E8 s\u00E8vis pou Baal yo, pou Astate yo, pou bondye moun peyi Siri yo, pou bondye moun peyi Sidon yo, pou bondye moun peyi Moab yo, pou bondye moun peyi Amon yo ak bondye moun peyi Filisti yo. Yo vire do bay Sey\u00E8 a, yo sispann s\u00E8vi l\u0027."
        },
        {
          "text": "Se konsa Sey\u00E8 a fache sou p\u00E8p Izray\u00E8l la. Li kite moun Filisti yo ak moun Amon yo mete pye sou kou yo."
        },
        {
          "text": "Pandan tout lanne a, moun sa yo maltrete p\u00E8p Izray\u00E8l la, yo malmennen yo. Pandan dizwitan, yo t\u0027ap peze tout moun nan p\u00E8p Izray\u00E8l la ki t\u0027ap viv l\u00F2t b\u00F2 larivy\u00E8 Jouden an, sou b\u00F2 sol\u00E8y leve, nan peyi Galarad kote yo te rete a."
        },
        {
          "text": "Moun Amon yo te menm rive janbe l\u00F2t b\u00F2 larivy\u00E8 Jouden an pou y\u0027 al goumen ak moun branch Jida yo, moun branch fanmi Benjamen yo ak moun branch fanmi Efrayim yo. P\u00E8p Izray\u00E8l la te nan gwo lapenn."
        },
        {
          "text": "L\u00E8 sa a, yo rele nan pye Sey\u00E8 a, yo di l\u0027 konsa: -Nou te peche kont ou, nou te vire do ba ou, ou menm Bondye nou an, n\u0027 al f\u00E8 s\u00E8vis pou Baal yo."
        },
        {
          "text": "Sey\u00E8 a reponn p\u00E8p Izray\u00E8l la: -Moun Lejip yo, moun Amori yo, moun Amon yo, moun Filisti yo,"
        },
        {
          "text": "moun Sidon yo, moun Amal\u00E8k yo ak moun Mawon yo t\u0027ap peze nou nan tan lontan, nou te kriye nan pye m\u0027. Eske mwen pa t\u0027 delivre nou anba men yo l\u00E8 sa a?"
        },
        {
          "text": "Men chak fwa, nou vire do ban mwen pou n\u0027 al f\u00E8 s\u00E8vis pou l\u00F2t bondye. Se pout\u00E8t sa mwen pa pral delivre nou fwa sa a ank\u00F2."
        },
        {
          "text": "Ale kriye nan pye bondye nou te chwazi yo! Se yo ki pou sove nou l\u00E8 nou nan ka!"
        },
        {
          "text": "Men, moun p\u00E8p Izray\u00E8l yo di Sey\u00E8 a: -Nou f\u00E8 sa nou pa t\u0027 dwe f\u00E8: Ou m\u00E8t f\u00E8 nou sa ou vle. Men, tanpri delivre nou j\u00F2di a!"
        },
        {
          "text": "Apre sa, yo wete tout bondye l\u00F2t nasyon yo te gen lakay yo, yo pran s\u00E8vi Sey\u00E8 a. Sey\u00E8 a pa t\u0027 gen k\u00E8 pou l\u0027 w\u00E8 jan p\u00E8p Izray\u00E8l la te nan lapenn."
        },
        {
          "text": "L\u00E8 sa a, lame p\u00E8p Amon an sanble, y\u0027 al moute kan yo nan peyi Galarad. Lame p\u00E8p Izray\u00E8l la menm te sanble tou, yo moute kan yo lavil Mispa."
        },
        {
          "text": "P\u00E8p peyi Galarad la ak ch\u00E8f yo t\u0027ap pale, yonn t\u0027ap di l\u00F2t: -Moun ki pral mennen batay la kont moun Amon yo, se li menm ki pral ch\u00E8f tout moun nan peyi Galarad!"
        }
      ]
    },
    {
      "VERS": [
        {
          "text": "Jefte, moun peyi Galarad, te yon vanyan s\u00F2lda. Papa l\u0027 te rele Galarad. Manman l\u0027 te yon jenn\u00E8s."
        },
        {
          "text": "Madan Galarad te f\u00E8 l\u00F2t pitit gason pou mari l\u0027. Men, l\u00E8 pitit li yo fin gran, yo mete Jefte dey\u00F2 nan kay la, yo di l\u0027 konsa: -Ou pa gen dwa jwenn anyen nan byen papa nou, paske ou se pitit yon jenn\u00E8s."
        },
        {
          "text": "Jefte kouri met dey\u00F2 pou fr\u00E8 l\u0027 yo, l\u0027 al rete nan peyi T\u00F2b. Yon bann v\u00F2ryen vin mete t\u00E8t ansanm av\u00E8k Jefte. Yo te konn soti av\u00E8 l\u0027 al devalize moun."
        },
        {
          "text": "K\u00E8k tan apre sa, moun Amon yo leve vin f\u00E8 lag\u00E8 ak p\u00E8p Izray\u00E8l la."
        },
        {
          "text": "L\u00E8 moun Amon yo vin atake p\u00E8p Izray\u00E8l la, ch\u00E8f fanmi peyi Galarad la al chache Jefte nan peyi T\u00F2b pou mennen l\u0027 tounen."
        },
        {
          "text": "Yo di l\u0027 konsa: -Vini non! Pran k\u00F2mandman lame nou an pou n\u0027 ka goumen ak moun Amon yo."
        },
        {
          "text": "Men, Jefte di ch\u00E8f fanmi peyi Galarad yo: -Mwen te kw\u00E8 nou pa vle w\u00E8 m\u0027? Nou f\u00F2se m\u0027 kite lakay papa m\u0027! Koulye a nou nan traka, poukisa se mwen menm nou vin jwenn?"
        },
        {
          "text": "Ch\u00E8f fanmi peyi Galarad yo di Jefte konsa: -Nou vin jwenn ou koulye a, paske nou bezwen pou ou mache ansanm av\u00E8k nou, pou ou goumen ak moun Amon yo, pou ou ka ch\u00E8f tout moun ki rete nan peyi Galarad la."
        },
        {
          "text": "L\u00E8 sa a, Jefte di ch\u00E8f fanmi peyi Galarad yo: -Tans\u00E8lman, si nou f\u00E8 m\u0027 tounen lakay pou m\u0027 goumen ak moun Amon yo, si Sey\u00E8 a f\u00E8 m\u0027 kraze yo, se mwen menm k\u0027ap ch\u00E8f nou tout bon wi!"
        },
        {
          "text": "Ch\u00E8f fanmi peyi Galarad yo di Jefte konsa: -Nou pran Sey\u00E8 a s\u00E8vi nou temwen! N\u0027ap f\u00E8 tou sa ou sot di la a."
        },
        {
          "text": "Se konsa, Jefte ale av\u00E8k ch\u00E8f fanmi peyi Galarad la, epi yo mete l\u0027 ch\u00E8f pou l\u0027 gouv\u00E8nen yo, pou l\u0027 k\u00F2mande lame yo. Apre sa, Jefte al repete tout kondisyon sa yo devan Sey\u00E8 a, lavil Mispa."
        },
        {
          "text": "L\u00E8fini, Jefte voye mesaje bay wa moun Amon yo pou di l\u0027: -Kisa ou gen av\u00E8k nou? Poukisa ou vini goumen ak nou jouk nan peyi nou?"
        },
        {
          "text": "Wa moun Amon yo reponn mesaje Jefte yo: -Se paske p\u00E8p Izray\u00E8l la, l\u00E8 yo soti kite peyi Lejip, yo pran peyi a nan men nou, depi larivy\u00E8 Anon jouk larivy\u00E8 Jab\u00F2k ak larivy\u00E8 Jouden. Koulye a se pou yo renm\u00E8t nou t\u00E8 nou san bri san kont."
        },
        {
          "text": "Jefte voye mesaje yo tounen al jwenn wa moun Amon yo,"
        },
        {
          "text": "av\u00E8k repons sa a: -P\u00E8p Izray\u00E8l la pa janm pran ankenn p\u00F2syon nan t\u00E8 moun Moab yo, ni nan t\u00E8 moun Amon yo."
        },
        {
          "text": "Paske l\u00E8 p\u00E8p Izray\u00E8l la t\u0027ap kite Lejip, yo te mache nan tout dez\u00E8 a jouk lanm\u00E8 Wouj yo, epi yo rive Kad\u00E8s."
        },
        {
          "text": "L\u00E8 sa a, p\u00E8p Izray\u00E8l la voye mesaje b\u00F2 kote wa peyi Edon an pou di l\u0027 konsa: Tanpri, kite nou f\u00E8 yon ti pase nan peyi a. Men, wa peyi Edon an pa t\u0027 vle kite yo pase. Yo te voye tou b\u00F2 kote wa Moab la. Men, li menm tou, li pa t\u0027 vle kite yo pase. Se konsa p\u00E8p Izray\u00E8l la rete Kad\u00E8s."
        },
        {
          "text": "Apre sa, yo pran mache nan dez\u00E8 a, yo f\u00E8 yon detou pou yo pa pase nan peyi Edon an ak nan peyi Moab la. Yo rive sou b\u00F2 sol\u00E8y leve peyi Moab la, l\u00F2t b\u00F2 larivy\u00E8 Anon an. Se la yo moute kan yo pou yo rete. Men, yo pa janm janbe l\u00F2t b\u00F2 larivy\u00E8 Anon paske se li ki te s\u00E8vi fwonty\u00E8 pou peyi Moab la."
        },
        {
          "text": "L\u00E8 sa a p\u00E8p Izray\u00E8l la voye mesaje bay Siyon, wa peyi Amori a, ki te rete Esbon. Yo voye mande l\u0027 p\u00E8misyon pou yo f\u00E8 yon ti pase nan peyi l\u0027 la pou yo ka rive nan peyi kote yo prale a."
        },
        {
          "text": "Men, Siyon pa t\u0027 f\u00E8 p\u00E8p Izray\u00E8l la konfyans, li pa t\u0027 kite yo pase. Li sanble tout s\u00F2lda li yo, yo vin moute kan yo b\u00F2 Ajaza, epi yo atake p\u00E8p Izray\u00E8l la."
        },
        {
          "text": "Men, Sey\u00E8 a, Bondye p\u00E8p Izray\u00E8l la, lage Siyon ansanm ak tout moun li yo nan men p\u00E8p Izray\u00E8l la ki bat yo byen bat. Se konsa, p\u00E8p Izray\u00E8l la pran peyi a nan men moun Amori yo ki te rete nan z\u00F2n lan."
        },
        {
          "text": "Yo pran tout peyi moun Amori yo pou yo, soti larivy\u00E8 Anon b\u00F2 nan sid jouk larivy\u00E8 Jab\u00F2k b\u00F2 nan n\u00F2, depi dez\u00E8 a b\u00F2 sol\u00E8y leve jouk larivy\u00E8 Jouden b\u00F2 sol\u00E8y kouche."
        },
        {
          "text": "Konsa, se Sey\u00E8 a, Bondye p\u00E8p Izray\u00E8l la, ki te mete moun Amori yo dey\u00F2 pou f\u00E8 plas pou p\u00E8p Izray\u00E8l la, p\u00E8p li a."
        },
        {
          "text": "Koulye a, ou ta vle reprann t\u00E8 a nan men Sey\u00E8 a? Eske ou pa kenbe pou ou tou sa Kem\u00F2ch, bondye ou la, ba ou? Epi ou ta vle pou nou pa kenbe sa Sey\u00E8 a, Bondye nou an, ban nou?"
        },
        {
          "text": "Eske ou pi bon pase Balak, pitit gason Zip\u00F2 a, wa peyi Moab la? Li pa janm leve dw\u00E8t li sou p\u00E8p Izray\u00E8l la, li pa janm leve vin goumen ak nou."
        },
        {
          "text": "P\u00E8p Izray\u00E8l la gen twasanzan depi li rete lavil Esbon ak lavil Awoy\u00E8 ansanm ak tout ti bouk ki sou kont yo, ak tout lavil ki sou de b\u00F2 larivy\u00E8 Anon an. Poukisa, depi tout tan sa a, nou pa t\u0027 reprann yo?"
        },
        {
          "text": "Non. Mwen pa f\u00E8 nou anyen, se nou menm ki f\u00E8 m\u0027 l\u00E8 nou vin f\u00E8 m\u0027 lag\u00E8. Se Sey\u00E8 a s\u00E8l moun ki pou jije. L\u0027a deside ant p\u00E8p Izray\u00E8l la ak p\u00E8p Amori a kil\u00E8s ki gen rezon!"
        },
        {
          "text": "Men, wa moun Amori yo pa t\u0027 koute mesaj Jefte te voye ba li a."
        },
        {
          "text": "Lespri Sey\u00E8 a te sou Jefte. Jefte trav\u00E8se peyi Galarad ak peyi Manase, li tounen lavil Mispa nan peyi Galarad. Apre sa, li kite lavil Mispa, li pase nan peyi Amon an."
        },
        {
          "text": "Jefte te f\u00E8 Sey\u00E8 a yon ve. Li te di: -Si ou lage moun Amon yo nan men m\u0027,"
        },
        {
          "text": "m\u0027ap ofri ou premye moun ki va soti lakay mwen vin kontre m\u0027 l\u00E8 m\u0027a tounen soti kraze moun Amon yo. M\u0027ap boule l\u0027 n\u00E8t nan dife pou ou."
        },
        {
          "text": "Se konsa, Jefte janbe l\u00F2t b\u00F2 fwonty\u00E8 a, li antre nan peyi moun Amon yo, l\u0027 al goumen ak yo. Epi Sey\u00E8 a lage yo nan men l\u0027."
        },
        {
          "text": "Li bat yo depi lavil Awoy\u00E8 rive nan tout z\u00F2n Minit la jouk Ab\u00E8l Kiramen. Sa te f\u00E8 vin lavil antou. Yo te touye anpil moun. Se konsa, moun Amon yo vin soum\u00E8t devan p\u00E8p Izray\u00E8l la."
        },
        {
          "text": "L\u00E8 Jefte tounen lakay li lavil Mispa, vwala se pitit fi li a ki te soti vin kontre l\u0027. Li t\u0027ap danse, li t\u0027ap jwe tanbouren. Se te s\u00E8l pitit li te genyen. Li pa t\u0027 gen l\u00F2t pitit ank\u00F2, ni fi ni gason."
        },
        {
          "text": "L\u00E8 Jefte w\u00E8 li, li chire rad sou li sit\u00E8lman sa te f\u00E8 l\u0027 lapenn, li di: -O pitit fi mwen! Ou touye papa ou. Poukisa se ou menm ki pou f\u00E8 m\u0027 tout lapenn sa a! Mwen te f\u00E8 yon gwo ve bay Sey\u00E8 a. Koulye a m\u0027 pa ka pa kenbe l\u0027."
        },
        {
          "text": "Pitit fi a di l\u0027: -Papa, si ou te f\u00E8 yon ve bay Sey\u00E8 a, se pou ou f\u00E8 m\u0027 sa ou te di w\u0027ap f\u00E8 m\u0027 lan, paske Sey\u00E8 a te ba ou pouvwa pou ou tire revanj sou l\u00E8nmi ou yo."
        },
        {
          "text": "Apre sa li di papa l\u0027 konsa: -Yon s\u00E8l bagay m\u0027ap mande ou! Ban m\u0027 yon ti del\u00E8 de mwa pou m\u0027 al pwonmennen ansanm ak zanmi m\u0027 yo nan m\u00F2n yo pou m\u0027 al kriye, paske mwen pral mouri san m\u0027 pa marye."
        },
        {
          "text": "Jefte kite l\u0027 ale pou de mwa. Se konsa, pitit fi Jefte a ansanm ak zanmi l\u0027 yo ale nan m\u00F2n, y\u0027 al kriye paske li tapral mouri tifi."
        },
        {
          "text": "Sou de mwa, li tounen vin jwenn papa l\u0027 ki f\u00E8 sa l\u0027 te pwom\u00E8t f\u00E8 pou Sey\u00E8 a. Se konsa, li mouri tifi. Se depi l\u00E8 sa a sa rete yon koutim nan peyi Izray\u00E8l la,"
        },
        {
          "text": "pou chak lanne medam p\u00E8p Izray\u00E8l yo soti al pase kat jou ap kriye pou pitit fi Jefte, moun peyi Galarad la."
        }
      ]
    },
    {
      "VERS": [
        {
          "text": "L\u00E8 sa a, moun branch fanmi Efrayim yo reyini ansanm, yo janbe l\u00F2t b\u00F2 larivy\u00E8 Jouden, y\u0027 al lavil Zafon. Yo di Jefte konsa: -Poukisa ou trav\u00E8se al goumen ak moun Amon yo san ou pa rele nou ale av\u00E8 ou? Se pout\u00E8t sa, nou pral boule kay ou a sou ou."
        },
        {
          "text": "Men Jefte di yo: -Moun pa m\u0027 yo ansanm av\u00E8 m\u0027, nou te gen yon gwo kont ak moun Amon yo. Mwen te rele nou, men nou pa t\u0027 vle vin delivre m\u0027 anba men yo."
        },
        {
          "text": "L\u00E8 m\u0027 w\u00E8 nou pa t\u0027 soti pou nou vin pote m\u0027 sekou, m\u0027 al riske vi m\u0027. Mwen trav\u00E8se al goumen ak moun Amon yo, epi Sey\u00E8 a lage yo nan men m\u0027. Poukisa pou koulye a nou moute jouk lakay mwen vin chache m\u0027 kont?"
        },
        {
          "text": "L\u00E8 sa a menm, Jefte sanble tout gason ki nan peyi Galarad la, y\u0027 al goumen ak moun Efrayim yo. Yo bat yo byen bat. Moun Efrayim yo te konn joure moun Galarad yo. Yo te konn di: Moun Galarad yo, se yon bann tr\u00E8t yo ye. Yo kite peyi yo, Efrayim, y\u0027 al rete nan peyi Manase a!"
        },
        {
          "text": "Apre sa, moun Galarad yo pran kontwole tout pas larivy\u00E8 Jouden kote pou janbe ale nan peyi Efrayim. Chak fwa yonn nan moun Efrayim yo rive pou yo kouri janbe al nan peyi yo, li te blije mande yo p\u00E8misyon. L\u00E8 konsa, moun Galarad yo mande l\u0027 \u00E8ske se moun Efrayim li ye. Si li reponn non,"
        },
        {
          "text": "l\u00E8 sa a yo mande l\u0027 pou l\u0027 di: Chibol\u00E8t. Men li di: Sibol\u00E8t paske li pa t\u0027 ka rive di l\u0027 jan yo di l\u0027 la. Lamenm yo mete men sou li, yo touye l\u0027 la nan pas la. L\u00E8 sa a, yo te touye karanndemil (42.000) moun nan branch fanmi Efrayim lan."
        },
        {
          "text": "Jefte, moun Galarad la, te gouv\u00E8nen p\u00E8p Izray\u00E8l la pandan sizan. Apre sa, li mouri, epi yo antere l\u0027 nan lavil kote li te f\u00E8t la nan peyi Galarad."
        },
        {
          "text": "Apre Jefte, se Ibzan, moun lavil Betley\u00E8m, ki te gouv\u00E8nen p\u00E8p Izray\u00E8l la."
        },
        {
          "text": "Li te gen trant pitit gason ak trant pitit fi. Li marye trant pitit fi l\u0027 yo ak moun ki pa t\u0027 nan branch fanmi l\u0027 epi li f\u00E8 chache jenn fi nan l\u00F2t branch fanmi pou pitit gason l\u0027 yo. Li gouv\u00E8nen p\u00E8p Izray\u00E8l la pandan s\u00E8tan."
        },
        {
          "text": "Apre sa, Ibzan mouri, yo antere l\u0027 lavil Betley\u00E8m."
        },
        {
          "text": "Apre li, se Elon, moun Zabilon an, ki te gouv\u00E8nen p\u00E8p Izray\u00E8l la pandan dizan."
        },
        {
          "text": "L\u00E8 Elon, moun Zabilon an, mouri, yo antere l\u0027 lavil Ajalon nan peyi Zabilon."
        },
        {
          "text": "Apre li, se Abdon, pitit gason Il\u00E8l, moun lavil Piraton, ki t\u0027ap gouv\u00E8nen p\u00E8p Izray\u00E8l la."
        },
        {
          "text": "Li te gen karant pitit gason ak trant pitit pitit gason ki te konn moute sou swasanndis ti bourik. Li gouv\u00E8nen p\u00E8p Izray\u00E8l la pandan witan."
        },
        {
          "text": "L\u00E8 Abdon, pitit gason Il\u00E8l la, mouri, yo antere l\u0027 lavil Piraton nan peyi Efrayim, nan m\u00F2n moun Amal\u00E8k yo."
        }
      ]
    },
    {
      "VERS": [
        {
          "text": "Moun p\u00E8p Izray\u00E8l yo te rekonmanse ank\u00F2 ap f\u00E8 sa ki mal nan je Sey\u00E8 a. Sey\u00E8 a lage yo nan men moun Filisti yo pandan karantan."
        },
        {
          "text": "Te gen yon nonm yo te rele Manoak. Se te moun lavil Zora, li te f\u00E8 pati branch fanmi Dann lan. Madanm li pa t\u0027 janm ka f\u00E8 pitit."
        },
        {
          "text": "Zanj Sey\u00E8 a par\u00E8t devan madanm lan, li di l\u0027 konsa: -Ou pa t\u0027 janm ka f\u00E8 pitit, pa vre? Men ou pral vin ansent, ou pral f\u00E8 yon pitit gason."
        },
        {
          "text": "Piga ou janm bw\u00E8 diven, ni ankenn l\u00F2t bweson ki pou f\u00E8 ou sou. Nitou, piga ou manje anyen ki pa bon pou moun k\u0027ap s\u00E8vi Bondye manje."
        },
        {
          "text": "Paske ou pral ansent, ou pral f\u00E8 yon pitit gason. Piga ou janm koupe cheve nan t\u00E8t li, paske depi nan vant manman l\u0027, se yon gason k\u0027ap viv apa pou Bondye tankou nazirit yo l\u0027ap ye. Se li menm ki pral konmanse travay pou delivre p\u00E8p Izray\u00E8l la anba men moun Filisti yo."
        },
        {
          "text": "Apre sa, madanm lan antre al di mari l\u0027: -Yon moun Bondye te vin b\u00F2 kote m\u0027. L\u00E8 mwen gade l\u0027, pou jan li te f\u00E8 m\u0027 p\u00E8 a ou ta di yon mesaje Bondye. Mwen pa mande l\u0027 kote l\u0027 soti, ni li pa ban m\u0027 non li."
        },
        {
          "text": "Li di m\u0027 konsa: Ou pral ansent, ou pral f\u00E8 yon pitit gason. Piga ou janm bw\u00E8 diven, ni ankenn l\u00F2t bweson ki pou f\u00E8 ou sou. Ni piga ou manje anyen ki pa bon pou moun k\u0027ap s\u00E8vi Bondye manje. Paske pitit gason ou lan pral viv apa pou Bondye tankou nazirit yo depi nan vant manman l\u0027 jouk jou li mouri."
        },
        {
          "text": "L\u00E8 sa a, Manoak lapriy\u00E8 Sey\u00E8 a, li di: -Tanpri, M\u00E8t mwen, f\u00E8 moun Bondye ou te voye a vin b\u00F2 kote nou ank\u00F2 pou l\u0027 ka di nou sa pou nou f\u00E8 pou ti gason ki pral f\u00E8t la."
        },
        {
          "text": "Bondye f\u00E8 sa Manoak te mande l\u0027 la vre. Epi mesaje Bondye a vin b\u00F2 kote madanm lan ki te chita nan yon jaden. Manoak, mari a, pa t\u0027 av\u00E8 l\u0027."
        },
        {
          "text": "Madanm lan prese kouri al bay mari l\u0027 nouv\u00E8l la. Li di li konsa: -Men moun ki te vin b\u00F2 kote m\u0027 l\u00F2t jou a par\u00E8t devan m\u0027 ank\u00F2."
        },
        {
          "text": "Manoak leve, li swiv madanm li. L\u0027 al jwenn nonm lan, epi li di l\u0027: -Se ou menm ki te pale ak madanm sa a? Li reponn: -Wi, se mwen."
        },
        {
          "text": "-Manoak di l\u0027: -Bon. L\u00E8 tou sa ou di yo va rive, kijan pou m\u0027 elve ti pitit la? Kisa pou l\u0027 f\u00E8 ak sa pou l\u0027 pa f\u00E8?"
        },
        {
          "text": "Mesaje Sey\u00E8 a di Manoak konsa: -Se pou madanm ou f\u00E8 tou sa mwen di l\u0027 f\u00E8 a."
        },
        {
          "text": "Piga li janm manje anyen ki f\u00E8t av\u00E8k rezen. Piga li janm bw\u00E8 diven ni ankenn l\u00F2t bweson ki pou f\u00E8 l\u0027 sou. Piga li janm manje anyen ki pa bon pou moun k\u0027ap s\u00E8vi Bondye manje. Se pou li f\u00E8 tou sa mwen mande l\u0027 f\u00E8 a."
        },
        {
          "text": "Manoak di mesaje Sey\u00E8 a: -Tanpri, poko ale. Kite nou kwit yon jenn ti kabrit pou ou."
        },
        {
          "text": "Mesaje Sey\u00E8 a di Manoak konsa: -Menm si mwen rete mwen p\u0027ap manje manje w\u0027ap ban mwen an. Men si ou vle, touye yon ti kabrit, boule l\u0027 nan dife tankou yon ofrann pou Sey\u00E8 a. Manoak pa t\u0027 ank\u00F2 konnen si se te yon mesaje Sey\u00E8 a ki te devan l\u0027."
        },
        {
          "text": "Manoak di mesaje Sey\u00E8 a: -Di nou ki jan ou rele pou nou ka f\u00E8 lwanj pou ou l\u00E8 paw\u00F2l ou di yo va rive vre."
        },
        {
          "text": "Mesaje Sey\u00E8 a di l\u0027: -Poukisa nou vle konnen non m\u0027? Non m\u0027 se yon m\u00E8v\u00E8y."
        },
        {
          "text": "Manoak pran jenn ti kabrit la ak k\u00E8k grenn jaden, li mete yo sou lot\u00E8l w\u00F2ch la, li ofri yo pou Sey\u00E8 a ki f\u00E8 yon m\u00E8v\u00E8y devan Manoak ak madanm li ki te rete la ap gade."
        },
        {
          "text": "Pandan flanm dife yo t\u0027ap soti sou lot\u00E8l la moute nan sy\u00E8l la, Manoak ak madanm li w\u00E8 mesaje Sey\u00E8 a moute nan sy\u00E8l la nan flanm dife a. L\u00E8 yo w\u00E8 sa, yo lage k\u00F2 yo fas at\u00E8."
        },
        {
          "text": "Manoak ak madanm li pa janm w\u00E8 mesaje Bondye a ank\u00F2. Se l\u00E8 sa a, Manoak vin konprann se te yon mesaje Sey\u00E8 a ki te par\u00E8t devan yo a."
        },
        {
          "text": "L\u00E8 sa a, Manoak di madanm li: -Nou pral mouri, paske nou w\u00E8 Bondye!"
        },
        {
          "text": "Madanm lan di l\u0027: -Si Sey\u00E8 a te vle touye nou, li pa ta asepte ofrann nou f\u00E8 pou li yo. Li pa ta f\u00E8 nou w\u00E8 tout bagay sa yo, ni li pa ta f\u00E8 nou tande tout paw\u00F2l sa yo."
        },
        {
          "text": "Apre sa, madanm lan f\u00E8 yon pitit gason, li rele l\u0027 Samson. Pitit la grandi, Sey\u00E8 a te beni l\u0027."
        },
        {
          "text": "Epi lespri Sey\u00E8 a konmanse travay nan li antan li te nan kan moun Dann yo, ant Soreja ak Echtaw\u00F2l."
        }
      ]
    },
    {
      "VERS": [
        {
          "text": "Yon jou Samson desann ale lavil Timna, li w\u00E8 yon jenn fi nan moun Filisti yo li renmen."
        },
        {
          "text": "Li tounen vin di papa l\u0027 ak manman l\u0027: -Mwen w\u00E8 lavil Timna yon jenn fi mwen renmen nan moun Filisti yo. Al mande pou li pou mwen."
        },
        {
          "text": "Manman l\u0027 ak papa l\u0027 di l\u0027 konsa: -Poukisa pou ou ale jouk kay moun Filisti yo, moun ki p\u0027ap s\u00E8vi Bondye nou an, pou al chache yon madanm? Ou pa jwenn yon jenn fi nan fanmi ou, osinon nan p\u00E8p nou an pou ou marye? Men, Samson reponn papa l\u0027: -Tanpri, al f\u00E8 lademann lan pou mwen, paske se li menm mwen renmen."
        },
        {
          "text": "Papa l\u0027 ak manman l\u0027 pa t\u0027 konnen se Sey\u00E8 a ki t\u0027ap pouse Samson f\u00E8 sa pou l\u0027 te ka jwenn yon okazyon gen kont ak moun Filisti yo. L\u00E8 sa a, se moun Filisti ki te ch\u00E8f sou moun p\u00E8p Izray\u00E8l yo."
        },
        {
          "text": "Se konsa Samson desann lavil Timna ansanm ak papa l\u0027 ak manman l\u0027. L\u00E8 yo rive nan jaden rezen ki toupre lavil Timna a, li w\u00E8 yon jenn lyon ki t\u0027ap gwonde ki t\u0027ap vanse sou li."
        },
        {
          "text": "Lamenm, lespri Sey\u00E8 a vin sou li. Li vin gen yon s\u00E8l f\u00F2s, li dech\u00E8piye lyon an pak an pak ak men li tankou si se te yon jenn ti kabrit. Men, li pa rakonte papa l\u0027 ak manman l\u0027 sa l\u0027 te f\u00E8 a."
        },
        {
          "text": "L\u00E8fini, l\u0027 ale, li pale ak ti fi a, li renmen l\u0027."
        },
        {
          "text": "K\u00E8k tan apre sa, li tounen vin marye av\u00E8 l\u0027. Sou wout li, li f\u00E8 yon ti detou pou l\u0027 al w\u00E8 kadav lyon li te touye a. Li tou sezi jwenn yon desen my\u00E8l av\u00E8k siwo my\u00E8l anndan kadav la."
        },
        {
          "text": "Li pran ti moso gato my\u00E8l nan men l\u0027, li manje ladan l\u0027 antan l\u0027ap f\u00E8 r\u00E8s vwayaj la. L\u0027 al jwenn manman l\u0027 ak papa l\u0027, li ba yo r\u00E8s gato my\u00E8l la, epi yo manje. Men, li pa t\u0027 di yo se nan kadav lyon an li te pran l\u0027."
        },
        {
          "text": "Apre sa, papa l\u0027 desann ale kay ti fi a. L\u00E8 sa a, Samson f\u00E8 yon b\u00E8l resepsyon lakay la. Se konsa jenn gason yo toujou f\u00E8 l\u00E8 y\u0027ap marye."
        },
        {
          "text": "L\u00E8 moun Filisti yo w\u00E8 l\u0027, yo pran trant jenn gason yo voye pou rete av\u00E8 l\u0027."
        },
        {
          "text": "Samson di yo: -Mwen pral ban nou yon kont. Si nou jwenn li anvan s\u00E8t jou f\u00E8t n\u00F2s la fin pase, m\u0027ap ban nou trant b\u00E8l var\u00E8z ak trant rechanj f\u00E8t ak b\u00E8l twal."
        },
        {
          "text": "Men, si nou pa jwenn li anvan l\u00E8 sa a, se nou ki pral ban mwen trant var\u00E8z ak trant rechanj. Yo di l\u0027: -Dak\u00F2! Ban nou kont la. F\u00E8 nou tande l\u0027."
        },
        {
          "text": "Li di yo: -Manje soti nan vant sa ki konn touye pou manje. Sa ki dous soti nan sa ki gen anpil f\u00F2s. Twa jou pase, yo pa t\u0027 ank\u00F2 jwenn kont la."
        },
        {
          "text": "Sou katriy\u00E8m jou a, yo rele madan Samson, yo di l\u0027 konsa: -Pran t\u00E8t mari ou, f\u00E8 l\u0027 ban nou kont la. Si ou pa f\u00E8 sa, n\u0027ap mete dife lakay papa ou, n\u0027ap boule l\u0027 ansanm av\u00E8 ou ladan l\u0027! Gen l\u00E8 se pou eskanm\u00F2te tou sa nou genyen ou te envite nou isit la?"
        },
        {
          "text": "Se konsa madan Samson al jwenn mari l\u0027, li pran kriye sou zep\u00F2l li, li di l\u0027 konsa: -Ou pa renmen m\u0027! Se rayi ou rayi m\u0027! Ou bay zanmi m\u0027 yo yon kont, ou pa janm di m\u0027 sa l\u0027 vle di! Samson reponn li: -Gade, mach\u00E8! Mwen pa menm di papa m\u0027 ak manman m\u0027 sa kont la ye. At\u00F2 se ou menm mwen ta di l\u0027?"
        },
        {
          "text": "Pandan tout s\u00E8t jou f\u00E8t n\u00F2s la, li pa t\u0027 sispann kriye nan z\u00F2r\u00E8y Samson. Sou sety\u00E8m jou a, Samson ba li sekr\u00E8 kont la paske fanm lan t\u0027ap anbete l\u0027 tw\u00F2p. L\u00E8fini fanm lan soti al di ras li yo sa kont lan vle di."
        },
        {
          "text": "Se konsa, sou sety\u00E8m jou a, anvan Samson antre nan chanm li pou l\u0027 al d\u00F2mi, mesye lavil yo di l\u0027 konsa: -Kisa ki pi dous pase siwo my\u00E8l? Kisa ki gen plis f\u00F2s pase lyon? Samson di yo: -Si nou pa t\u0027 travay t\u00E8t madanm mwen, nou pa ta janm jwenn kont mwen an!"
        },
        {
          "text": "L\u00E8 sa a, lespri Sey\u00E8 a desann sou Samson pou ba l\u0027 f\u00F2s. Li pati, l\u0027 ale lavil Askalon. Li touye trant gason nan moun lavil la, epi li pran rad ki te sou yo, li pote yo bay mesye ki te jwenn kont lan. Apre sa, li f\u00E8 yon s\u00E8l k\u00F2l\u00E8, li tounen lakay papa l\u0027."
        },
        {
          "text": "L\u00E8 sa a, moun yo rele yonn nan moun ki te av\u00E8k Samson yo, sa ki te pi bon zanmi l\u0027 lan, yo ba li madan Samson pou madanm li."
        }
      ]
    },
    {
      "VERS": [
        {
          "text": "K\u00E8k tan apre sa, pandan rek\u00F2t ble a, Samson al rann madanm li vizit. Li te pote yon jenn ti kabrit pou li. Li di b\u00F2p\u00E8 li: -Mwen pral antre nan chanm madanm mwen! Men, b\u00F2p\u00E8 a pa t\u0027 kite l\u0027 antre."
        },
        {
          "text": "Li di Samson konsa: -Mwen te kw\u00E8 ou te rayi l\u0027! Se konsa, mwen pran l\u0027 bay pi bon zanmi ou lan. Men, ti s\u00E8 l\u0027 la pi b\u00E8l pase l\u0027. Ou te m\u00E8t pran ti s\u00E8 a nan plas gran s\u00E8 a."
        },
        {
          "text": "Samson di yo: -Fwa sa a, si m\u0027 f\u00E8 moun Filisti yo kich\u00F2y, piga pesonn vin di m\u0027 anyen."
        },
        {
          "text": "L\u0027 ale, li pran twasan (300) chen mawon. Li mare yo nan ke de pa de, ak yon bwa chand\u00E8l nan mitan ke yo."
        },
        {
          "text": "Apre sa, li mete dife nan bwa chand\u00E8l yo, epi li lage chen mawon yo nan jaden ble moun Filisti yo. Dife boule d\u00E8nye ble moun yo, non s\u00E8lman ble ki kase deja yo, men tou ble ki te sou pye toujou. Dife a boule ata jaden rezen yo ak jaden oliv yo."
        },
        {
          "text": "L\u00E8 sa a, moun Filisti yo mande: -Ki moun ki f\u00E8 sa? Yo di yo: -Se Samson, bofi nonm lavil Timna a, ki f\u00E8 l\u0027, paske b\u00F2p\u00E8 l\u0027 te pran madan Samson, li bay yon bon zanmi Samson. Se konsa moun Filisti yo ale yo boule madanm lan ansanm ak papa l\u0027 nan kay la."
        },
        {
          "text": "Samson di yo: -Anhan! Se konsa nou f\u00E8 sa? Bon. Mwen p\u0027ap sispann toutotan mwen pa fin f\u00E8 nou peye sa nou f\u00E8 m\u0027 la a."
        },
        {
          "text": "Se konsa, li atake yo av\u00E8k raj, li touye anpil ladan yo. Apre sa, l\u0027 ale rete nan yon twou w\u00F2ch b\u00F2 lavil Etam."
        },
        {
          "text": "Moun Filisti yo al moute kan yo nan peyi Jida, epi yo atake lavil Leki."
        },
        {
          "text": "Moun peyi Jida yo mande yo: -Poukisa nou vin atake nou? Yo reponn: -Nou vin isit la pou n\u0027 mare Samson, pou n\u0027 f\u00E8 l\u0027 pase menm sa li te f\u00E8 nou pase a."
        },
        {
          "text": "L\u00E8 sa a, twamil (3000) gason peyi Jida desann b\u00F2 twou w\u00F2ch Etam lan, epi yo di Samson: -Gen l\u00E8 ou pa konnen se moun Filisti yo ki ch\u00E8f nan peyi nou an? Poukisa ou f\u00E8 nou sa? Li reponn yo: -Mwen f\u00E8 yo menm sa yo te f\u00E8 m\u0027 lan."
        },
        {
          "text": "Yo di l\u0027: -Nou vin isit la pou nou mare ou, pou nou ka mennen ou bay moun Filisti yo. Samson di yo: -F\u00E8 m\u0027 s\u00E8man nou p\u0027ap touye m\u0027, nou menm!"
        },
        {
          "text": "Yo di l\u0027: -O non! N\u0027ap annik mare ou, epi n\u0027ap mennen ou bay moun Filisti yo. Nou p\u0027ap touye ou! Yo pran de k\u00F2d tou n\u00E8f, yo mare l\u0027 byen mare epi yo tounen av\u00E8 l\u0027 soti nan twou w\u00F2ch la."
        },
        {
          "text": "L\u00E8 yo rive lavil Leki, moun Filisti yo kouri vin kontre av\u00E8 l\u0027, yo t\u0027ap rele sit\u00E8lman yo te kontan yo te pran li. Lespri Sey\u00E8 a desann sou Samson. Epi li kase k\u00F2d ki te mare de bra l\u0027 yo. Moso k\u00F2d yo tonbe at\u00E8, ou ta di fil ki boule nan dife."
        },
        {
          "text": "Li jwenn zo machw\u00E8 yon bourik ki te fenk mouri, li lonje men l\u0027, li pran l\u0027, li touye mil (1000) moun av\u00E8 l\u0027."
        },
        {
          "text": "L\u00E8fini, li pran chante, li di: -Av\u00E8k yon zo machw\u00E8 bourik mwen touye mil moun. Av\u00E8k yon zo machw\u00E8 bourik mwen bat yo byen bat."
        },
        {
          "text": "L\u00E8 li fin di sa, li voye zo machw\u00E8 bourik la jete. Li rele kote l\u0027 te ye a: M\u00F2n zo machw\u00E8."
        },
        {
          "text": "Apre sa, Samson vin anvi bw\u00E8 dlo. Li rele Sey\u00E8 a, li di: -Ou fin f\u00E8 m\u0027 genyen b\u00E8l batay sa a. Koulye a, w\u0027ap kite m\u0027 mouri swaf dlo pou bann moun ki p\u0027ap s\u00E8vi ou yo mete men sou mwen!"
        },
        {
          "text": "L\u00E8 sa a, Bondye louvri yon twou nan t\u00E8 a b\u00F2 lavil Leki a, epi dlo pete soti ladan l\u0027. Samson bw\u00E8 dlo, li santi l\u0027 ref\u00E8. Se pout\u00E8t sa yo rele sous sa a Sous Akore. Sous sa a la b\u00F2 lavil Leki jouk j\u00F2di a."
        },
        {
          "text": "Samson gouv\u00E8nen p\u00E8p Izray\u00E8l la pandan ventan sou r\u00E8y moun Filisti yo."
        }
      ]
    },
    {
      "VERS": [
        {
          "text": "Yon l\u00E8 Samson desann lavil Gaza, li w\u00E8 yon jenn\u00E8s, li antre kay jenn\u00E8s la."
        },
        {
          "text": "Moun lavil Gaza yo vin konnen Samson te la nan lavil la. Yo mache chache l\u0027 toupatou, yo pase nwit la ap veye l\u0027 b\u00F2 p\u00F2tay lavil la. Yo pa f\u00E8 bri menm tout nwit la. Yo t\u0027ap di nan k\u00E8 yo: -N\u0027ap tann sol\u00E8y leve, l\u00E8 sa a n\u0027a touye l\u0027."
        },
        {
          "text": "Samson rete kouche jouk nan mitan lannwit lan. L\u00E8 sa a, li leve, li pran de batan p\u00F2tay lavil la, li rache yo ansanm ak tout montan yo ak bwa trav\u00E8s ki te pase d\u00E8y\u00E8 batan yo. Li mete yo sou zep\u00F2l li, li pote yo ale sou t\u00E8t m\u00F2n ki anfas lavil Ebwon an."
        },
        {
          "text": "Apr\u00E8 sa, Samson tonbe damou pou yon fanm ki te rete nan Ravin Sor\u00E8k. Fanm lan te rele Dalila."
        },
        {
          "text": "Gwo ch\u00E8f moun Filisti yo al jwenn Dalila, yo di l\u0027 konsa: -Pran t\u00E8t Samson! Chache konnen sa ki ba li tout f\u00F2s sa a, kijan nou ka met men sou li. N\u0027a mare l\u0027 anba k\u00F2d, n\u0027a rann li san f\u00F2s. L\u00E8fini, nou chak n\u0027a ba ou milsan (1.100) py\u00E8s lajan."
        },
        {
          "text": "Se konsa, Dalila al di Samson: -Tanpri, di m\u0027 sa ki ba ou tout f\u00F2s sa a. Many\u00E8 di m\u0027 kouman yo ta ka mare ou pou kraze kouraj ou."
        },
        {
          "text": "Samson reponn li: -Si yo mare m\u0027 av\u00E8k s\u00E8t k\u00F2d tou n\u00E8f ki poko fin cheche m\u0027ap p\u00E8di tout f\u00F2s mwen, m\u0027ap tankou nenp\u00F2t ki moun."
        },
        {
          "text": "Ch\u00E8f moun Filisti yo pote s\u00E8t k\u00F2d tou n\u00E8f ki pa t\u0027 ank\u00F2 fin cheche bay Dalila. Dalila mare Samson av\u00E8k k\u00F2d yo."
        },
        {
          "text": "Li te f\u00E8 k\u00E8k moun kache nan yon l\u00F2t chanm, epi li rete konsa, li di: -Samson! Men moun Filisti yo sou ou! Samson kase k\u00F2d yo. Moso k\u00F2d yo tonbe at\u00E8 ou ta di fil boule nan dife. Konsa yo pa t\u0027 rive konnen sa ki te ba l\u0027 tout f\u00F2s sa a."
        },
        {
          "text": "Dalila di Samson: -Gade jan ou pase m\u0027 nan betiz! On ban m\u0027 manti! Tanpri, di m\u0027 non! Ki jan yo ka mare ou!"
        },
        {
          "text": "Samson di l\u0027 konsa: -Si yo mare m\u0027 ak k\u00F2d tou n\u00E8f ki poko janm s\u00E8vi pou f\u00E8 ankenn travay, m\u0027ap p\u00E8di tout f\u00F2s mwen, m\u0027ap tankou nenp\u00F2t ki moun."
        },
        {
          "text": "Dalila pran k\u00E8k k\u00F2d tou n\u00E8f, li mare Samson av\u00E8k yo, epi li di: -Samson! Men moun Filisti yo sou ou! Li te mete moun yo kache nan l\u00F2t chanm lan. Men, Samson kase k\u00F2d ki te mare bra l\u0027 yo tankou si se te fil yo te ye."
        },
        {
          "text": "Dalila di Samson: -W\u0027ap pase m\u0027 nan betiz toujou. W\u0027ap ban m\u0027 manti. Tanpri, moutre m\u0027 kijan yo ka mare ou. Samson di l\u0027: -Si ou pran s\u00E8t tr\u00E8s cheve m\u0027 yo ou trese yo ansanm epi ou kenb\u00E8 yo ak yon gwo peny, m\u0027ap pedi tout f\u00F2s mwen, m\u0027ap tankou nenp\u00F2t ki moun."
        },
        {
          "text": "Dalila f\u00E8 l\u0027 d\u00F2mi. Li trese s\u00E8t tr\u00E8s cheve l\u0027 yo ansanm, li sere yo byen sere av\u00E8k yon gwo peny, epi li rele: -Samson! Men moun Filisti yo sou ou! Samson leve, li rache peny lan, li detrese cheve l\u0027 yo."
        },
        {
          "text": "Dalila di l\u0027 konsa: -Ou pa bezwen di ou renmen m\u0027 menm, paske ou pa sens\u00E8 av\u00E8 m\u0027. Sa f\u00E8 twa fwa ou pase m\u0027 nan betiz. Ou pa janm di m\u0027 ki b\u00F2 ou jwenn tout f\u00F2s sa a."
        },
        {
          "text": "Chak jou li rete la nan k\u00F2 Samson, l\u0027ap plenyen nan t\u00E8t li. Samson pa t\u0027 kapab ank\u00F2, rete pou l\u0027 te mouri."
        },
        {
          "text": "Bout pou bout li ba li sekr\u00E8 a, li di l\u0027 konsa: -Mwen pa janm koupe cheve nan t\u00E8t mwen. Se yon nazirit mwen ye, yo mete m\u0027 apa pou Bondye depi nan vant manman m\u0027. Si yo koupe tout cheve nan t\u00E8t mwen, m\u0027ap p\u00E8di tout f\u00F2s mwen, m\u0027ap tankou nenp\u00F2t ki moun."
        },
        {
          "text": "L\u00E8 Dalila w\u00E8 Samson te ba l\u0027 sekr\u00E8 a, li voye rele ch\u00E8f moun Filisti yo, li di yo: -Fwa sa a, nou m\u00E8t vini, paske li ban m\u0027 sekr\u00E8 a. Ch\u00E8f moun Filisti yo vin jwenn li. Yo tou pote lajan an av\u00E8k yo."
        },
        {
          "text": "Dalila f\u00E8 d\u00F2mi pran Samson sou jenou l\u0027, li f\u00E8 rele yon nonm ki koupe s\u00E8t tr\u00E8s cheve Samson yo ra. Epi li seye f\u00E8 f\u00F2s ak li. Men Samson te p\u00E8di tout f\u00F2s li."
        },
        {
          "text": "L\u00E8 sa a, Dalila rele: -Samson! Men moun Filisti yo sou ou! Msye leve, li t\u0027ap di nan k\u00E8 l\u0027 l\u0027ap soti anba k\u00F2d yo, l\u0027ap met dey\u00F2 tankou l\u00F2t fwa yo. Men, li pa t\u0027 konnen Sey\u00E8 a pa t\u0027 av\u00E8 l\u0027 ank\u00F2."
        },
        {
          "text": "Moun Filisti yo mete men sou li, epi yo pete de grenn je l\u0027 yo. Yo mennen l\u0027 lavil Gaza, yo mare l\u0027 av\u00E8k de gwo chenn an asye. Se li menm yo te f\u00E8 vire gwo w\u00F2l moulen prizon an."
        },
        {
          "text": "Men, cheve l\u0027 te konmanse pouse ank\u00F2."
        },
        {
          "text": "Apr\u00E8 sa, yon jou, ch\u00E8f moun Filisti yo te reyini pou f\u00E8 yon gwo s\u00E8vis pou Dagon, bondye yo a. Yo t\u0027ap f\u00E8 f\u00E8t. Yo t\u0027ap di: -Bondye nou an lage Samson, l\u00E8nmi nou an, nan men nou."
        },
        {
          "text": "L\u00E8 p\u00E8p la te w\u00E8 Samson, yo t\u0027ap f\u00E8 lwanj pou bondye yo a. Yo t\u0027ap di: -Bondye nou an f\u00E8 nou mete men sou Samson l\u00E8nmi nou an ki t\u0027ap devaste peyi a, ki t\u0027ap touye tout moun sa yo nan mitan nou."
        },
        {
          "text": "K\u00E8 tout moun te kontan. Yo di konsa: -F\u00E8 chache Samson pou n\u0027 ka pran plezi nou ak li. Y\u0027 al chache Samson nan prizon an, yo mennen l\u0027 devan yo pou yo te ka pran plezi yo av\u00E8 l\u0027. Yo mete msye nan mitan de gwo poto."
        },
        {
          "text": "Samson di ti bway ki te kenbe men l\u0027 lan: -Mennen m\u0027 b\u00F2 de gwo poto ki kenbe tout tanp lan. Mete men m\u0027 sou yo pou m\u0027 ka f\u00E8 yon ti apiye."
        },
        {
          "text": "Tanp lan te plen moun, fanm kou gason. Tout ch\u00E8f moun Filisti yo te la. Te gen twamil (3.000) moun konsa, fanm kou gason, anwo twati a ki t\u0027ap gade Samson, ki t\u0027ap pran plezi yo ak li."
        },
        {
          "text": "L\u00E8 sa a, Samson lapriy\u00E8 nan pye Bondye, li di: -O Bondye Sey\u00E8! Tanpri, chonje m\u0027 non j\u00F2di a! Tanpri, Bondye, ban m\u0027 f\u00F2s ank\u00F2 pou yon d\u00E8nye fwa, pou m\u0027 ka f\u00E8 moun Filisti yo peye yon grenn kou pou de je m\u0027 yo pete a."
        },
        {
          "text": "Epi Samson mete men l\u0027 sou de gwo poto mitan ki te kenbe tout tanp lan. Li apiye yon men l\u0027 sou chak."
        },
        {
          "text": "Epi li di: -M\u0027 te m\u00E8t mouri ansanm ak moun Filisti yo. Li pouse ak tout f\u00F2s li sou poto yo, epi tanp lan tonbe sou tout ch\u00E8f yo ak sou tout moun ki te la yo. Jou li mouri a, li te touye plis moun pase kantite moun li te touye pandan lavi li."
        },
        {
          "text": "Fr\u00E8 l\u0027 yo ansanm ak tout fanmi l\u0027 yo desann vin pran kadav la. Yo pote l\u0027 tounen lakay yo, yo antere l\u0027 nan kavo Manoak, papa li, ant lavil Soreja ak lavil Echtaw\u00F2l. Li te pase ventan (20 an) ap gouv\u00E8nen moun p\u00E8p Izray\u00E8l la."
        }
      ]
    },
    {
      "VERS": [
        {
          "text": "Te gen yon nonm yo te rele Mika ki te rete nan m\u00F2n peyi Efrayim yo."
        },
        {
          "text": "Li di manman l\u0027 konsa: -L\u00E8 yo te v\u00F2l\u00F2 milsan (1.100) py\u00E8s lajan ou yo, ou te bay v\u00F2l\u00F2 a madichon. Nou te tande ou ak pw\u00F2p z\u00F2r\u00E8y nou. Gade, men lajan an nan men m\u0027. Se mwen menm ki te pran yo. Manman an di l\u0027: -Se pou Sey\u00E8 a beni ou, pitit mwen, pou sa!3 Mika renm\u00E8t milsan py\u00E8s lajan yo bay manman l\u0027. Manman an di l\u0027 konsa: -Mwen te mete lajan an apa pou Sey\u00E8 a pou anyen pa rive ou, pitit gason mwen. W\u0027a s\u00E8vi av\u00E8 l\u0027 pou f\u00E8 yon zid\u00F2l, yon estati fonn nan moul. Se pout\u00E8t sa m\u0027ap renm\u00E8t ou lajan an ank\u00F2."
        },
        {
          "text": "Men, pitit la renm\u00E8t lajan an bay manman l\u0027. Madanm lan pran desan (200) py\u00E8s an ajan, li bay yon b\u00F2s ki f\u00E8 yon zid\u00F2l an bwa epi li kouvri li n\u00E8t ak ajan. Li mete li lakay Mika."
        },
        {
          "text": "Nonm Mika a te mete yon kote apa pou li menm l\u0027 al f\u00E8 s\u00E8vis pou Sey\u00E8 a. Li f\u00E8 yon estati ansanm ak l\u00F2t ti zid\u00F2l wogatwa epi li chwazi yonn nan pitit gason li yo, li ba l\u0027 pouvwa pou l\u0027 s\u00E8vi l\u0027 pr\u00E8t."
        },
        {
          "text": "Nan tan sa a, pa t\u0027 gen wa nan peyi Izray\u00E8l la. Chak moun t\u0027ap f\u00E8 sa yo pito."
        },
        {
          "text": "Te gen yon jenn gason ki te rete lavil Betley\u00E8m nan peyi Jida. Se te yon moun nan fanmi Levi yo."
        },
        {
          "text": "Li kite lavil Betley\u00E8m nan peyi Jida a, li pati, l\u0027 al chache yon l\u00F2t kote pou l\u0027 f\u00E8 ladesant. Antan l\u0027ap vwayaje konsa, li rive lakay Mika, nan m\u00F2n peyi Efrayim yo."
        },
        {
          "text": "Mika mande l\u0027: -Kote ou soti? N\u00E8g la reponn: -Mwen se moun fanmi Levi, m\u0027 soti lavil Betley\u00E8m nan peyi Jida. M\u0027ap chache yon l\u00F2t kote pou m\u0027 f\u00E8 ladesant."
        },
        {
          "text": "Mika di l\u0027 konsa: -Vin rete lakay mwen non. W\u0027a tou s\u00E8vi m\u0027 konseye ak pr\u00E8t. M\u0027a ba ou dis py\u00E8s l\u00F2 chak lanne, san konte rad ak manje."
        },
        {
          "text": "Moun Levi a te dak\u00F2 pou l\u0027 rete lakay Mika ki te s\u00E8vi av\u00E8 l\u0027 tankou pw\u00F2p pitit gason l\u0027."
        },
        {
          "text": "Mika menm bay moun Levi a pouvwa pou l\u0027 s\u00E8vi l\u0027 pr\u00E8t. Se konsa, li rete n\u00E8t lakay Mika."
        },
        {
          "text": "L\u00E8 sa a, Mika di konsa: -Koulye a, mwen konnen Sey\u00E8 a pral f\u00E8 tout zaf\u00E8 m\u0027 mache byen paske mwen gen yon moun Levi k\u0027ap s\u00E8vi m\u0027 pr\u00E8t."
        }
      ]
    },
    {
      "VERS": [
        {
          "text": "Nan tan sa a pa t\u0027 gen wa nan peyi Izray\u00E8l la. L\u00E8 sa a, moun branch fanmi Dann yo t\u0027ap chache yon p\u00F2syon t\u00E8 nan peyi a pou yo rete, paske depi tout tan sa a, nan tout branch fanmi p\u00E8p Izray\u00E8l la, yo pa t\u0027 ank\u00F2 resevwa p\u00F2syon pa yo a."
        },
        {
          "text": "Moun Dann yo chwazi senk vanyan gason ki gen lespri nan branch fanmi yo, moun lavil Soreja ak moun lavil Echtaw\u00F2l, yo voye yo al vizite tout peyi a pou w\u00E8 ki jan sa ye. Se konsa, y\u0027 al nan m\u00F2n Efrayim yo, yo rive toupre lakay Mika, yo rete pase lannwit lan la."
        },
        {
          "text": "Antan yo te la b\u00F2 kay Mika a, yo rekon\u00E8t vwa jenn moun Levi a. Yo pwoche, yo mande l\u0027: -Ki moun ki mennen ou isit la? Sa w\u0027ap f\u00E8 isit la? Kisa ou p\u00E8di isit la?"
        },
        {
          "text": "Li reponn yo: -Mwen gen yon dizon ak Mika, l\u0027ap peye m\u0027, epi m\u0027ap s\u00E8vi l\u0027 pr\u00E8t."
        },
        {
          "text": "Yo di l\u0027 konsa: -Tanpri, mande Bondye si n\u0027ap jwenn sa n\u0027ap chache nan vwayaj nou an."
        },
        {
          "text": "Pr\u00E8t la di yo: -Nou pa bezwen p\u00E8. Sey\u00E8 a ap voye je sou nou pandan tout vwayaj la."
        },
        {
          "text": "Senk mesye yo ale, yo rive lavil layis. Yo w\u00E8 ki jan moun ki te rete Layis yo te san pwobl\u00E8m, tankou moun peyi Sidon yo. Se te yon bann moun ki t\u0027ap viv byen yonn ak l\u00F2t, ki pa t\u0027 nan kont ak pesonn nan peyi a. Yo te gen tou sa yo te bezwen. Yo t\u0027ap viv byen lwen moun peyi Sidon yo, yo pa t\u0027 mele ak pesonn moun l\u00F2t nasyon yo."
        },
        {
          "text": "Mesye yo tounen lavil Soreja ak lavil Echtaw\u00F2l. Fanmi yo mande yo kisa yo w\u00E8."
        },
        {
          "text": "Yo reponn: -Nou w\u00E8 peyi a. Li bon anpil. Pa rete isit la bra kwaze ap gade. Prese non! Ann moute al pran peyi a pou nou."
        },
        {
          "text": "L\u00E8 n\u0027a rive, n\u0027a jwenn yon bann moun ki p\u0027ap sisp\u00E8k anyen. Peyi a laj anpil. Se Bondye menm ki ban nou peyi a. Se kote n\u0027ap jwenn tou sa nou ka bezwen."
        },
        {
          "text": "Se konsa sisan (600) gason nan branch fanmi Dann lan, yo tout moun lavil Soreja ak moun lavil Echtaw\u00F2l, yo chak ak zam nan men yo, yo pati al goumen."
        },
        {
          "text": "Yo moute, yo rete toupre lavil Kiriyat-Jearim, nan peyi Jida sou b\u00F2 sol\u00E8y kouche. Se pout\u00E8t sa, jouk jounen j\u00F2di a, yo rele kote sa a Kan moun Dann yo."
        },
        {
          "text": "Apre sa, yo kite kote yo te ye a, y\u0027 al nan m\u00F2n Efrayim yo, yo rive b\u00F2 kay Mika a."
        },
        {
          "text": "L\u00E8 sa a, senk mesye yo te voye al vizite peyi ki nan vwazinaj lavil layis la di l\u00F2t moun ki te av\u00E8k yo konsa: -Eske nou konnen, nan yonn nan kay sa yo gen yon estati ansanm ak l\u00F2t zid\u00F2l wogatwa? Gen yon estati an bwa ki kouvri ak ajan tou. Kisa nou kw\u00E8 nou ta f\u00E8 la a?"
        },
        {
          "text": "Yo f\u00E8 yon ti chankre, yo antre lakay Mika, kote jenn moun fanmi Levi a te rete a. Yo mande l\u0027 nouv\u00E8l li."
        },
        {
          "text": "Sisan moun fanmi Dann yo te kanpe ak tout zam yo nan men yo b\u00F2 p\u00F2t devan an."
        },
        {
          "text": "Senk mesye yo te voye al vizite peyi a antre nan kay la, yo pran estati a, zid\u00F2l wogatwa yo ak estati an bwa ki kouvri ak ajan an. Pr\u00E8t la menm te rete b\u00F2 p\u00F2t devan an ak sisan s\u00F2lda ame yo."
        },
        {
          "text": "L\u00E8 pr\u00E8t la w\u00E8 senk mesye yo ki t\u0027ap soti lakay Mika a ak estati a, zid\u00F2l wogatwa yo ak estati an bwa kouvri ak ajan an, li di yo: -Sa n\u0027ap f\u00E8 la a?"
        },
        {
          "text": "Yo reponn li: -Pe bouch ou, monch\u00E8! Ou pa bezwen di anyen! Vin av\u00E8k nou, w\u0027a s\u00E8vi nou konseye, w\u0027a pr\u00E8t nou tou. Sa ou pi pito: pr\u00E8t fanmi yon grenn moun osinon pr\u00E8t tout yon branch fanmi nan p\u00E8p Izray\u00E8l la?"
        },
        {
          "text": "Sa te f\u00E8 k\u00E8 pr\u00E8t la kontan. Li pran zid\u00F2l la, estati an bwa a, ak l\u00F2t zid\u00F2l wogatwa yo, epi l\u0027 ale ansanm ak yo."
        },
        {
          "text": "Mesye yo reprann chemen yo, y\u0027 al f\u00E8 wout yo. Yo f\u00E8 timoun yo pran devan ansanm ak b\u00E8t yo ak tout l\u00F2t bagay yo."
        },
        {
          "text": "Yo te deja kite kay Mika a yon b\u00E8l ti bout, l\u00E8 moun nan vwazinaj kay Mika yo sanble. Yo tanmen rapouswiv moun Dann yo."
        },
        {
          "text": "Yo t\u0027ap rele d\u00E8y\u00E8 yo. Moun Dann yo vire, yo mande Mika: -Sa ki genyen? Pouki tout moun sa yo d\u00E8y\u00E8 nou an?"
        },
        {
          "text": "Mika reponn yo: -N\u0027ap mande m\u0027 sa ki genyen menm? Nou fin v\u00F2l\u00F2 estati zid\u00F2l yo, ansanm ak pr\u00E8t mwen an epi n\u0027 al f\u00E8 wout nou. Ak kisa nou kite m\u0027 la a?"
        },
        {
          "text": "Moun Dann yo di l\u0027 konsa: -Pa pale f\u00F2 sou nou konsa, tande. Mesye yo va fache. Y\u0027a tonbe sou ou. L\u00E8 sa a, ni ou ni moun lakay ou yo, n\u0027a p\u00E8di lavi nou."
        },
        {
          "text": "Apr\u00E8 sa, moun Dann yo al f\u00E8 wout yo. Mika menm, l\u00E8 li w\u00E8 mesye yo te pi f\u00F2 pase l\u0027, li tounen tounen l\u0027, l\u0027 al lakay li."
        },
        {
          "text": "Moun Dann yo te pran bagay Mika te f\u00E8 yo ansanm ak pr\u00E8t ki t\u0027ap s\u00E8vi li a pou yo. Yo rive lavil layis, kote moun yo t\u0027ap viv byen yonn ak l\u00F2t san bri san kont, yo atake lavil la. Yo bat moun yo, yo touye yo tout epi yo met dife nan lavil la."
        },
        {
          "text": "Pa t\u0027 gen pesonn pou vin sove moun sa yo anba men moun Dann yo, paske lavil la te lwen peyi Sidon an anpil, l\u00E8fini tou, moun yo pa t\u0027 mele ak pesonn moun l\u00F2t nasyon yo. Lavil la te nan menm fon ak lavil B\u00E8trey\u00F2b la. Moun Dann yo rebati lavil la, yo rete ladan l\u0027."
        },
        {
          "text": "Yo rele l\u0027 lavil Dann, menm non ak Dann, zans\u00E8t yo a, pitit gason Jak\u00F2b la. Anvan sa, lavil la te rele Layis."
        },
        {
          "text": "Moun Dann yo f\u00E8 yon zid\u00F2l pou yo s\u00E8vi. Se Jonatan, pitit gason G\u00E8chon ki li menm te pitit Moyiz, ki te s\u00E8vi yo pr\u00E8t. Se pitit li yo ki te toujou s\u00E8vi yo pr\u00E8t apre sa jouk l\u00E8 yo te dep\u00F2te p\u00E8p la nan peyi etranje."
        },
        {
          "text": "Zid\u00F2l Mika a te rete la nan mitan yo pandan tout tan kay Bondye a te lavil Silo."
        }
      ]
    },
    {
      "VERS": [
        {
          "text": "Nan tan sa a pa t\u0027 gen wa nan peyi Izray\u00E8l la. Yon jou, yon moun Levi ki te rete nan fon m\u00F2n Efrayim yo leve, l\u0027 al pran yon fanm, moun lavil Betley\u00E8m nan peyi Jida, pou fanm kay li."
        },
        {
          "text": "Men, fanm lan vin tonbe nan dez\u00F2d sou li, epi li kite l\u0027, li tounen lakay papa l\u0027, lavil Betley\u00E8m nan peyi Jida. Li pase kat mwa la."
        },
        {
          "text": "L\u00E8 sa a, mari a leve, l\u0027 al d\u00E8y\u00E8 l\u0027 pou l\u0027 w\u00E8 si li te ka tounen av\u00E8 l\u0027 ank\u00F2. Li te pati ansanm ak yon domestik ak de bourik. Madanm lan te byen resevwa l\u0027 lakay papa l\u0027. L\u00E8 papa madanm lan w\u00E8 l\u0027, li te byen kontan resevwa l\u0027 tou."
        },
        {
          "text": "B\u00F2p\u00E8 a pran t\u00E8t moun Levi a, li f\u00E8 l\u0027 rete pase twa jou av\u00E8 l\u0027. Mesyedam yo manje, yo bw\u00E8, yo pase nwit nan kay la."
        },
        {
          "text": "Sou katriy\u00E8m jou a, yo leve granmaten, yo pare zaf\u00E8 yo pou yo pati. Men, papa madanm lan di moun Levi a konsa: -Mete yon bagay nan vant ou anvan. W\u0027a santi ou anf\u00F2m. Apr\u00E8 sa, w\u0027a pati."
        },
        {
          "text": "Mesyedam yo chita, yo manje, epi yo bw\u00E8. Apre sa, papa madanm lan di moun Levi a konsa: -Tanpri, pase nwit la ank\u00F2 isit la. Pran plezi ou non!"
        },
        {
          "text": "Nonm lan te leve pou l\u0027 pati, men b\u00F2p\u00E8 a sit\u00E8lman kenbe la av\u00E8 l\u0027, li tounen pase nwit la la ank\u00F2."
        },
        {
          "text": "Sou senky\u00E8m jou a, nan granmaten, li leve pou l\u0027 ale. B\u00F2p\u00E8 a di l\u0027 konsa: -Mete kich\u00F2y nan vant ou non, monch\u00E8. W\u0027a pati pita. Se konsa de mesye yo chita, yo manje."
        },
        {
          "text": "Apr\u00E8 sa, nonm lan leve pou l\u0027 ale ansanm ak fanm kay li ak domestik li a, men b\u00F2p\u00E8 a di l\u0027: -Gade sol\u00E8y pral kouche, tou rete pase nwit lan non. Tal\u00E8 f\u00E8nwa pral tonbe. Rete non, monch\u00E8. Pran plezi ou! Denmen, w\u0027a leve byen bon\u00E8 pou vwayaj la, w\u0027aprale lakay ou."
        },
        {
          "text": "Men, fwa sa a nonm lan pa t\u0027 vle rete pase yon l\u00F2t nwit ank\u00F2. Li leve, l\u0027 ale ansanm ak fanm kay li ak de bourik yo tou sele. Yo rive toupre lavil Jebis ki vle di lavil Jerizal\u00E8m."
        },
        {
          "text": "L\u00E8 sa a, te konmanse ap f\u00E8 nwa anpil, domestik la di l\u0027 konsa: -Ann f\u00E8 yon antre nan lavil moun Jebis yo non. N\u0027a pase nwit la la."
        },
        {
          "text": "Men, m\u00E8t la di l\u0027 konsa: -Non! Nou pa pral antre nan lavil moun l\u00F2t nasyon yo, kote pa gen yon moun p\u00E8p Izray\u00E8l la menm. N\u0027ap f\u00E8 wout nou jouk nou rive lavil Gibeya."
        },
        {
          "text": "Ann al pi devan. N\u0027a pase nwit lan lavil Gibeya osinon lavil Rama."
        },
        {
          "text": "Se konsa yo pa rete, y\u0027 al f\u00E8 wout yo. Sol\u00E8y t\u0027ap fin kouche l\u00E8 yo rive b\u00F2 lavil Gibeya, ki nan teritwa moun branch fanmi Benjamen yo."
        },
        {
          "text": "Yo chankre sou wout la, yo vin pase nwit lan lavil Gibeya. Moun Levi a antre nan lavil la, l\u0027 al chita sou plas la, men pesonn pa t\u0027 envite yo vin pase nwit lan lakay yo."
        },
        {
          "text": "Nan asw\u00E8, yon granmoun gason ki t\u0027ap sot nan jaden vin ap antre lakay li. Se te yon moun m\u00F2n Efrayim yo li te ye. Li te rete lavil Gibeya. Men, tout moun lavil yo se moun fanmi Benjamen yo te ye."
        },
        {
          "text": "Je granmoun lan al tonbe sou vwayaj\u00E8 yo ki te sou plas la. Li di moun Levi a konsa: -Kote ou prale? Kote ou soti?"
        },
        {
          "text": "Moun Levi a reponn li: -Nou soti lavil Betley\u00E8m nan peyi Jida, n\u0027ap vwayaje, nou pral byen lwen nan fon m\u00F2n Efrayim yo. Se la mwen rete. Mwen te desann ale Betley\u00E8m, men koulye a m\u0027ap tounen lakay mwen. Pesonn pa envite nou vin pase nwit lan lakay yo."
        },
        {
          "text": "Nou gen manje ak z\u00E8b pou bourik nou, nou gen pen ak diven pou mwen, pou fanm kay mwen, ak pou domestik ki ak nou an. Nou pa manke anyen."
        },
        {
          "text": "L\u00E8 sa a granmoun lan di: -P\u00F2t kay mwen louvri pou nou! Se mwen menm k\u0027ap ba ou tou sa ou bezwen. S\u00E8lman pa rete pase nwit lan la sou plas la."
        },
        {
          "text": "Se konsa li mennen yo lakay li, li bay b\u00E8t yo z\u00E8b. Mesyedam yo menm lave pye yo, epi yo manje, yo bw\u00E8."
        },
        {
          "text": "Yo t\u0027ap koze yonn ak l\u00F2t l\u00E8 k\u00E8k mesye lavil la, yon bann v\u00F2ryen, vin s\u00E8nen kay la. Yo pran frape nan p\u00F2t la. Yo pale ak granmoun ki te m\u00E8t kay la, yo di l\u0027 konsa: -F\u00E8 nonm ki lakay ou a soti vin jwenn nou pou nou ka kouche av\u00E8 l\u0027."
        },
        {
          "text": "M\u00E8t kay la soti al jwenn yo, li di yo konsa: -Non, mezanmi! Tanpri, pa f\u00E8 vye bagay l\u00E8d sa a. Nonm lan se lakay mwen li ye. Pa vin f\u00E8 bagay sal sa a."
        },
        {
          "text": "Bon, gade! Mwen gen yon jenn pitit fi, li menm li gen yon fanm kay. Mwen pral f\u00E8 yo soti vin jwenn nou. Nou m\u00E8t kouche ak yo. Nou m\u00E8t f\u00E8 sa nou vle ak yo. Men, pa vin f\u00E8 ankenn vye bagay derespektan ak nonm lan."
        },
        {
          "text": "Men, mesye yo pa t\u0027 vle koute l\u0027. L\u00E8 sa a, moun Levi a pran fanm kay li a, li f\u00E8 l\u0027 soti al jwenn yo dey\u00F2 a. Tout mesye yo kouche av\u00E8 l\u0027, yo f\u00E8 tout kalite bagay av\u00E8 l\u0027 pandan tout nwit lan. Sol\u00E8y t\u0027apral leve l\u00E8 yo kite l\u0027."
        },
        {
          "text": "L\u00E8 bajou kase, fanm lan trennen jouk li rive devan pap\u00F2t kay kote mari l\u0027 te ye a. Li rete at\u00E8 a jouk sol\u00E8y fin leve."
        },
        {
          "text": "Nan maten, mari a leve, li louvri p\u00F2t pou l\u0027 soti. Li f\u00E8 sa pou l\u0027 al f\u00E8 wout li, li w\u00E8 fanm kay li a blayi at\u00E8 a devan kay la, ak de men l\u0027 yo lonje sou pap\u00F2t la."
        },
        {
          "text": "Li di: -Leve non! Ann ale! Men, fanm lan pa reponn li. Li pran kadav la, li mete l\u0027 detrav\u00E8 sou bourik li, epi li pati, l\u0027 al lakay li."
        },
        {
          "text": "L\u00E8 l\u0027 rive lakay li, li pran yon kouto, li koupe kadav fanm kay li a f\u00E8 douz moso, epi li voye yon moso nan chak branch fanmi peyi Izray\u00E8l la."
        },
        {
          "text": "Chak moun ki te w\u00E8 sa di konsa: -Nou pa janm w\u00E8 bagay konsa! Bagay konsa pa janm rive nan mitan nou depi l\u00E8 p\u00E8p Izray\u00E8l la kite peyi Lejip rive jounen j\u00F2di a. Annou kalkile byen kisa nou pral f\u00E8 pou sa. Sa nou di nan sa?"
        }
      ]
    },
    {
      "VERS": [
        {
          "text": "Tout p\u00E8p Izray\u00E8l la n\u00E8t, depi lavil Dann nan n\u00F2 jouk lavil B\u00E8cheba nan sid, pase nan peyi Galarad, tout p\u00E8p la n\u00E8t kanpe. Yo reyini ansanm devan Sey\u00E8 a, lavil Mispa."
        },
        {
          "text": "Tout ch\u00E8f fanmi yo ansanm ak tout l\u00F2t ch\u00E8f p\u00E8p Izray\u00E8l la te sanble la devan Sey\u00E8 a. Te gen katsanmil (400.000) s\u00F2lda apye antou."
        },
        {
          "text": "Moun Benjamen yo vin konnen r\u00E8s p\u00E8p Izray\u00E8l la te moute lavil Mispa. Moun Izray\u00E8l yo mande: -Many\u00E8 di nou ki jan bagay l\u00E8d sa a f\u00E8 rive."
        },
        {
          "text": "Moun Levi a, mari fanm yo te sasinen an, reponn: -Mwen te ale lavil Gibeya nan peyi Benjamen an ansanm ak fanm kay mwen pou m\u0027 te pase nwit."
        },
        {
          "text": "Mesye lavil Gibeya yo te soti pou vin pran m\u0027 nan mitan lannwit lan, yo s\u00E8nen kay kote m\u0027 te ye a. Yo te vle touye m\u0027. Yo f\u00E8 kadejak sou fanm kay mwen an, epi li mouri."
        },
        {
          "text": "Mwen pran kadav la, mwen koupe l\u0027 an moso, epi mwen voye moso yo toupatou nan peyi Izray\u00E8l la, paske moun Benjamen yo te f\u00E8 yon vye bagay derespektan, yon move bagay nan mitan p\u00E8p Izray\u00E8l la."
        },
        {
          "text": "Nou tout isit la se moun p\u00E8p Izray\u00E8l la nou ye. Sa nou di nan sa? Sa nou pral f\u00E8?"
        },
        {
          "text": "Tout p\u00E8p la kanpe ansanm, epi yo di: -Pesonn nan nou la a pa pral lakay li, kit li rete lavil, kit li rete andey\u00F2."
        },
        {
          "text": "Men sa nou pral f\u00E8: nou pral tire os\u00F2 pou n\u0027 chwazi k\u00E8k moun pou al regle moun lavil Gibeya yo."
        },
        {
          "text": "L\u00E8fini n\u0027ap pran yon moun sou dis nan chak branch fanmi yo pou al chache manje pou moun ki pral regle moun lavil Gibeya yo pou vye bagay derespektan yo te f\u00E8 nan peyi Izray\u00E8l la."
        },
        {
          "text": "Se konsa tout p\u00E8p Izray\u00E8l la te mete t\u00E8t yo ansanm pou y\u0027 al pini moun lavil Gibeya yo."
        },
        {
          "text": "L\u00F2t branch fanmi p\u00E8p Izray\u00E8l yo te voye mesaje nan tout peyi moun Benjamen yo pou di yo: -Ki vye krim sa a nou tande ki f\u00E8t konsa lakay nou?"
        },
        {
          "text": "Koulye a ban nou moun sa yo, bann v\u00F2ryen lavil Gibeya yo, pou nou ka touye yo, pou n\u0027 ka wete move bagay derespektan sa a nan peyi Izray\u00E8l la. Men, moun Benjamen yo pa koute sa l\u00F2t moun p\u00E8p Izray\u00E8l yo t\u0027ap di yo. Yo rete sou sa yo te f\u00E8 a."
        },
        {
          "text": "Yo soti toupatou nan tout lavil Benjamen yo, yo sanble lavil Gibeya pou y\u0027 al goumen ak r\u00E8s p\u00E8p Izray\u00E8l la."
        },
        {
          "text": "Jou sa a yo konte, yo jwenn te gen vennsimil (26.000) s\u00F2lda antou ki te soti nan tout lavil yo, san konte s\u00E8tsan (700) s\u00F2lda moun lavil Gibeya yo te chwazi."
        },
        {
          "text": "Pami tout s\u00F2lda sa yo te gen s\u00E8tsan (700) ladan yo ki te bon anpil nan f\u00E8 lag\u00E8. Yo tout te s\u00E8vi ak men g\u00F2ch yo. Yo tout te ka vize yon cheve ak yon w\u00F2ch, san yo pa janm manke l\u0027 yon fwa."
        },
        {
          "text": "Moun p\u00E8p Izray\u00E8l yo menm, san konte branch fanmi Benjamen an, te gen katsanmil (400.000) gason ki te konn goumen."
        },
        {
          "text": "Moun p\u00E8p Izray\u00E8l yo leve, y\u0027 ale lavil Bet\u00E8l, y\u0027 al mande Sey\u00E8 a sa pou yo f\u00E8. Yo mande l\u0027: -Ki branch fanmi nan p\u00E8p Izray\u00E8l la ki pou al atake moun Benjamen yo anvan? Sey\u00E8 a di yo: -Se branch fanmi Jida a."
        },
        {
          "text": "Se konsa, p\u00E8p Izray\u00E8l la leve nan denmen maten, y\u0027 al pran pozisyon b\u00F2 lavil Gibeya."
        },
        {
          "text": "L\u00E8fini, yo pati pou y\u0027 al goumen ak moun branch fanmi Benjamen yo. Yo pran pozisyon anfas lavil Gibeya."
        },
        {
          "text": "Moun Benjamen yo soti lavil Gibeya. Jou sa a yo desann venndemil (22.000) s\u00F2lda nan lame p\u00E8p Izray\u00E8l la."
        },
        {
          "text": "Men, lame p\u00E8p Izray\u00E8l la reprann f\u00F2s, yo pran pozisyon ank\u00F2 menm kote yo te ye premye jou a pou y\u0027 al goumen."
        },
        {
          "text": "Moun p\u00E8p Izray\u00E8l yo menm moute Bet\u00E8l, y\u0027 al kriye nan pye Sey\u00E8 a jouk asw\u00E8, epi yo mande Sey\u00E8 a sa pou yo f\u00E8. Yo di l\u0027: -Eske se pou n\u0027 al goumen ank\u00F2 kont moun fanmi Benjamen yo, fr\u00E8 nou yo? Sey\u00E8 a reponn yo: -Wi. Nou m\u00E8t ale."
        },
        {
          "text": "Se konsa lame p\u00E8p Izray\u00E8l la atake moun Benjamen yo yon dezy\u00E8m fwa."
        },
        {
          "text": "Men, moun Benjamen yo soti lavil Gibeya vin kontre ak yo. Fwa sa a yo touye dizwitmil (18.000) solda nan lame p\u00E8p Izray\u00E8l la."
        },
        {
          "text": "L\u00E8 sa a, ni lame a ni r\u00E8s p\u00E8p Izray\u00E8l la moute lavil Bet\u00E8l. Yo chita la devan Sey\u00E8 a ap kriye. Jou sa a, yo rete san manje jouk asw\u00E8. Apre sa, yo boule b\u00E8t nan dife pou Sey\u00E8 a, yo f\u00E8 ofrann pou mande Sey\u00E8 a padon."
        },
        {
          "text": "L\u00E8fini, yo mande Sey\u00E8 a ank\u00F2 sa pou yo f\u00E8. L\u00E8 sa a, Bwat Kontra Bondye a te lavil Bet\u00E8l."
        },
        {
          "text": "Se Fineas, pitit gason Eleaza, pitit pitit Arawon an, ki te reskonsab pou f\u00E8 s\u00E8vis devan Bwat Kontra a. Yo di Sey\u00E8 a: -Eske se pou n\u0027 al goumen ank\u00F2 kont moun Benjamen yo, fr\u00E8 nou yo, osinon \u00E8ske se pou n\u0027 rete sou sa nou f\u00E8 a? Sey\u00E8 a reponn yo: -Nou m\u00E8t al goumen. Paske denmen m\u0027ap lage yo nan men nou."
        },
        {
          "text": "Moun Izray\u00E8l yo mete k\u00E8k s\u00F2lda kache toupatou b\u00F2 lavil Gibeya a."
        },
        {
          "text": "Apre sa, sou twazy\u00E8m jou a, yo moute al goumen ak lame moun Benjamen yo. Yo pran pozisyon ank\u00F2 devan lavil Gibeya a jan yo te f\u00E8 l\u0027 anvan an."
        },
        {
          "text": "Moun Benjamen yo soti vin kontre ak lame a. Yo kite lavil la byen lwen d\u00E8y\u00E8 yo. Tankou l\u00F2t fwa yo, yo konmanse desann gason nan lame a, yo touye trant s\u00F2lda konsa, ni sou wout ki moute lavil Bet\u00E8l la, ni sou wout ki mennen lavil Gibeya a pa m\u00F2n."
        },
        {
          "text": "Moun Benjamen yo t\u0027ap di: -Nou bat yo ank\u00F2, tankou l\u00F2t fwa yo. Men, moun p\u00E8p Izray\u00E8l yo t\u0027ap di: -Ann kouri devan yo sou wout andey\u00F2 yo pou yo ka kite lavil la byen lwen d\u00E8y\u00E8 yo."
        },
        {
          "text": "L\u00E8 sa a, lame p\u00E8p Izray\u00E8l la kouri kite tout kote yo te gaye yo, yo sanble b\u00F2 Baal-Tama. Men mesye ki te kache yo kouri soti kote yo te ye a, d\u00E8y\u00E8 gwo w\u00F2ch ki te b\u00F2 lavil Gibeya a."
        },
        {
          "text": "Dimil (10.000) bon s\u00F2lda yo te chwazi nan lame p\u00E8p Izray\u00E8l la al kontre ak moun Gibeya yo. Batay la te r\u00E8d mare. Men, moun Benjamen yo pa t\u0027 ank\u00F2 konprann batay la tapral vire mal pou yo."
        },
        {
          "text": "Sey\u00E8 a f\u00E8 p\u00E8p Izray\u00E8l la bat lame moun Benjamen yo byen bat jou sa a. Lame p\u00E8p Izray\u00E8l la te desann vennsenkmil san (25.100) s\u00F2lda nan moun Benjamen yo."
        },
        {
          "text": "Se l\u00E8 sa a, moun Benjamen yo vin w\u00E8 yo t\u0027ap p\u00E8di batay la vre. Moun p\u00E8p Izray\u00E8l yo menm t\u0027ap f\u00E8 bak devan moun Benjamen yo paske yo t\u0027ap konte sou mesye ki te anbiske k\u00F2 yo b\u00F2 lavil Gibeya a."
        },
        {
          "text": "Mesye sa yo kouri soti nan kach\u00E8t yo, yo desann sou lavil Gibeya a, yo gaye nan tout lavil la, yo touye d\u00E8nye moun yo jwenn ladan l\u0027."
        },
        {
          "text": "Moun Izray\u00E8l yo te gen dizon ak mesye ki te kache yo pou yo te bay yon siyal ak lafimen. L\u00E8 yo w\u00E8 gwo nwaj lafimen an ap moute soti nan lavil la,"
        },
        {
          "text": "moun Izray\u00E8l yo vire f\u00E8 fas kare ak moun Benjamen yo. L\u00E8 sa a, moun Benjamen yo te gen tan touye trant moun konsa nan mitan yo. Yonn t\u0027ap di l\u00F2t konsa: -Wi, nou bat yo fwa sa a tankou anvan an."
        },
        {
          "text": "Lamenm siyal la par\u00E8t. Nwaj lafimen an konmanse moute soti nan lavil la. Moun Benjamen yo vire gade d\u00E8y\u00E8, yo sezi w\u00E8 dife te pete toupatou nan lavil la."
        },
        {
          "text": "Moun Izray\u00E8l yo menm te vire tounen sou yo. L\u00E8 sa a, laper\u00E8z f\u00E8 moun Benjamen yo p\u00E8di t\u00E8t yo, paske yo te vin konprann bagay la tapral pase mal pou yo."
        },
        {
          "text": "Yo pran kouri pou moun Izray\u00E8l yo, yo pran wout dez\u00E8 a pou yo. Men, li te tw\u00F2 ta, yo pa t\u0027 ka chape ank\u00F2. Yo pran nan mitan de kan, lame moun Izray\u00E8l la yon b\u00F2 ak s\u00F2lda ki t\u0027ap soti lavil la l\u00F2t b\u00F2. Yo tout mouri."
        },
        {
          "text": "Moun Izray\u00E8l yo kouri d\u00E8y\u00E8 yo san rete, yo touye yo yonn apre l\u00F2t jouk yo rive yon kote anfas Gibeya b\u00F2 sol\u00E8y leve."
        },
        {
          "text": "Yo touye dizwitmil (18.000) moun nan pi bon s\u00F2lda moun Benjamen yo."
        },
        {
          "text": "L\u00F2t yo menm kouri ale nan dez\u00E8 a b\u00F2 w\u00F2ch Rimon an. Yo touye senkmil (5.000) ladan yo sou wout yo. Yo kouri d\u00E8y\u00E8 r\u00E8s la jouk Gideyon. Yo touye demil (2.000) ladan yo."
        },
        {
          "text": "Jou sa a, yo te touye vennsenkmil (25.000) moun antou nan branch fanmi Benjamen an. Epi tout te bon s\u00F2lda ki te konn goumen."
        },
        {
          "text": "Men, gen sisan (600) nan moun ki te kouri al nan dez\u00E8 a, b\u00F2 W\u00F2ch Rimon an, ki rete kache pandan kat mwa."
        },
        {
          "text": "Moun Izray\u00E8l yo menm tounen d\u00E8y\u00E8 l\u00F2t moun Benjamen yo. Yo touye depi se gason, b\u00E8t ak tout l\u00F2t moun ki te nan lavil yo. Yo mete dife nan tout lavil yo jwenn sou wout yo."
        }
      ]
    },
    {
      "VERS": [
        {
          "text": "Moun p\u00E8p Izray\u00E8l yo te f\u00E8 gwo s\u00E8man devan Sey\u00E8 a lavil Mispa. Yo te di: -Nou p\u0027ap janm bay pitit fi nou pou yo marye ak moun nan fanmi Benjamen yo."
        },
        {
          "text": "P\u00E8p la moute lavil Bet\u00E8l, yo chita devan Bwat Kontra Sey\u00E8 a jouk asw\u00E8. Yo t\u0027ap rele, yo t\u0027ap kriye ak gwo dlo nan je yo."
        },
        {
          "text": "Yo t\u0027ap di: -Sey\u00E8 o, Bondye p\u00E8p Izray\u00E8l la, poukisa sa rive? Poukisa gen yon branch fanmi nan p\u00E8p Izray\u00E8l la ki manke j\u00F2di a?"
        },
        {
          "text": "Nan denmen, moun yo leve byen bon\u00E8, yo bati yon lot\u00E8l. Yo boule b\u00E8t nan dife n\u00E8t sou li, yo f\u00E8 ofrann pou mande Bondye padon."
        },
        {
          "text": "L\u00E8fini, yo t\u0027ap mande: -Kil\u00E8s nan tout branch fanmi p\u00E8p Izray\u00E8l la ki pa t\u0027 nan reyinyon nou te f\u00E8 devan Sey\u00E8 a? L\u00E8 reyinyon an, yo te f\u00E8 yon gwo s\u00E8man pou yo touye tout moun ki pa t\u0027 mete pye yo lavil Mispa devan Sey\u00E8 a."
        },
        {
          "text": "Men, p\u00E8p Izray\u00E8l la te nan gwo lapenn pou moun Benjamen yo, fr\u00E8 yo. Yo t\u0027ap di: -Wi j\u00F2di a, p\u00E8p Izray\u00E8l la p\u00E8di yon branch fanmi vre!"
        },
        {
          "text": "Kisa nou pral f\u00E8 pou ti r\u00E8s ki rete a ka jwenn fi pou yo marye, paske nou te f\u00E8 s\u00E8man devan Sey\u00E8 a nou p\u0027ap janm ba yo pitit fi nou yo pou madanm."
        },
        {
          "text": "L\u00E8 sa a, yo mande: -Kil\u00E8s nan branch fanmi p\u00E8p Izray\u00E8l la ki pa t\u0027 moute lavil Mispa devan Sey\u00E8 a? Yo jwenn pesonn nan lavil Jab\u00E8s nan peyi Galarad la, pa t\u0027 vin nan kan an pou patisipe nan reyinyon an."
        },
        {
          "text": "L\u00E8 yo t\u0027ap konte moun ki te la yo, pa t\u0027 gen yon moun nan lavil Jab\u00E8s nan peyi Galarad la."
        },
        {
          "text": "Se konsa, moun ki te sanble yo chwazi douz mil (12.000) s\u00F2lda nan sa ki pi bon yo, yo voye yo la ak l\u00F2d sa a: -Ale nan peyi Galarad. Touye d\u00E8nye moun lavil Jab\u00E8s, ata fanm ak timoun."
        },
        {
          "text": "Men sa pou nou f\u00E8: N\u0027a touye d\u00E8nye gason ak tout fanm ki deja marye tankou ofrann n\u0027ap f\u00E8 pou Sey\u00E8 a."
        },
        {
          "text": "Nan moun lavil Jab\u00E8s nan peyi Galarad la, yo jwenn katsan (400) jenn fi ki pa t\u0027 janm ko konn gason. Yo mennen yo nan kan an lavil Silo, nan peyi Kanaran."
        },
        {
          "text": "L\u00E8fini, tout moun ki te sanble yo voye komisyon bay moun Benjamen yo ki te b\u00F2 W\u00F2ch Rimon an. Yo mande yo f\u00E8 lap\u00E8."
        },
        {
          "text": "Moun Benjamen yo tounen, epi l\u00F2t moun Izray\u00E8l yo ba yo jenn fi lavil Jab\u00E8s yo pa t\u0027 touye yo pou madanm. Men, pa t\u0027 gen ase pou yo tout."
        },
        {
          "text": "Sa te f\u00E8 p\u00E8p Izray\u00E8l la lapenn anpil pou moun Benjamen yo, paske Sey\u00E8 a te kraze t\u00E8t ansanm ki te gen nan p\u00E8p Izray\u00E8l la."
        },
        {
          "text": "Se konsa ch\u00E8f ki te la yo di konsa: -Pa gen fanm ank\u00F2 nan branch fanmi Benjamen an. Kisa nou pral f\u00E8 la a pou nou bay r\u00E8s mesye yo fanm pou yo marye?"
        },
        {
          "text": "Yo di ank\u00F2: -P\u00E8p Izray\u00E8l la pa ka p\u00E8di yon branch fanmi. Se pou nou jwenn yon mwayen pou branch fanmi Benjamen an ka la toujou."
        },
        {
          "text": "Men, nou pa ka pran nan fi nou yo pou nou ba yo pou madanm, paske p\u00E8p Izray\u00E8l la te f\u00E8 s\u00E8man pou yo pa f\u00E8 sa. Yo te di: Madichon pou nenp\u00F2t moun ki va pran pitit fi yo bay moun nan fanmi Benjamen an pou madanm."
        },
        {
          "text": "Apre sa yo di: -Nan k\u00E8k jou, se pral l\u00E8 pou nou f\u00E8 gwo f\u00E8t nou gen pou nou f\u00E8 chak lanne pou Sey\u00E8 a lavil Silo. Lavil Silo sa a te sou b\u00F2 n\u00F2 lavil Bet\u00E8l, sou b\u00F2 sid lavil Lebona, sou b\u00F2 sol\u00E8y kouche wout ki soti Bet\u00E8l moute Sich\u00E8m."
        },
        {
          "text": "Yo di moun Benjamen yo: -Al kache nan jaden rezen yo."
        },
        {
          "text": "L\u00E8 n\u0027a w\u00E8 jenn fi lavil Silo yo soti pou y\u0027 al danse ansanm pandan f\u00E8t la, nou menm n\u0027a soti nan jaden rezen yo. Chak moun va pran yonn ladan yo pa f\u00F2s, epi n\u0027a ale nan peyi Benjamen av\u00E8k yo."
        },
        {
          "text": "Si papa yo osinon fr\u00E8 yo vin jwenn nou, nou menm ch\u00E8f p\u00E8p la, pou pote plent, n\u0027a di yo: Tanpri, kite yo pran yo, paske nou pa t\u0027 jwenn kont fanm pou yo l\u00E8 nou te al goumen lavil Jab\u00E8s la. Epitou, se pa nou menm ki te ba yo pitit fi nou yo pou madanm. Konsa, pesonn p\u0027ap ka di nou pa t\u0027 kenbe s\u00E8man nou."
        },
        {
          "text": "Mesye Benjamen yo f\u00E8 sa yo te di yo f\u00E8 a. Chak mesye yo pran yon fi pami sa ki t\u0027ap danse yo, yo pati ak yo. Yo tounen nan peyi zans\u00E8t yo. Yo rebati lavil yo, epi yo rete la."
        },
        {
          "text": "L\u00E8 sa a, r\u00E8s moun p\u00E8p Izray\u00E8l la leve yo pati, yo tounen lakay yo al jwenn fanmi yo, nan p\u00F2syon t\u00E8 yo te bay zans\u00E8t yo."
        },
        {
          "text": "Nan tan sa a pa t\u0027 gen wa nan peyi Izray\u00E8l la. Chak moun te f\u00E8 sa yo pito."
        }
      ]
    }
  ]
}