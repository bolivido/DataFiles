{
  "-bnumber": "46",
  "CHAPTER": [
    {
      "VERS": [
        {
          "text": "Mwen menm P\u00F2l, yon moun Bondye menm te deside rele pou s\u00E8vi Jezikri ap\u00F2t, m\u0027ap ekri l\u00E8t sa a, ansanm ak Sost\u00E8n, fr\u00E8 nou,"
        },
        {
          "text": "pou nou tout ki nan legliz Bondye a lavil Korent. Bondye te rele nou pou viv apa pou li, nou tout ki pou Bondye nan Jezikri, ansanm ak tout l\u00F2t moun toupatou k\u0027ap rele non Jezikri, Sey\u00E8 nou an. Paske Jezikri se Sey\u00E8 yo menm jan li Sey\u00E8 nou tou."
        },
        {
          "text": "Nou mande Bondye, Papa nou, ansanm ak Jezikri, Sey\u00E8 a, pou yo ban nou benediksyon ak k\u00E8 poze."
        },
        {
          "text": "Se tout tan m\u0027ap di Bondye m\u00E8si pou sa l\u0027 f\u00E8 pou nou menm, fr\u00E8 lavil Korent yo, pou fav\u00E8 li te f\u00E8 nou jwenn nan Jezikri."
        },
        {
          "text": "Pandan n\u0027ap viv ansanm ak Kris la, Bondye f\u00E8 nou rich n\u00E8t, li ban nou tout kalite kado: kado sa yo penm\u00E8t nou preche paw\u00F2l la tout jan epi yo ban nou anpil konesans."
        },
        {
          "text": "Bon Nouv\u00E8l ki pale sou Kris la fin pran rasin n\u00E8t nan mitan nou."
        },
        {
          "text": "Se sak f\u00E8, nou pa manke anyen nan kado Bondye bay yo, pandan n\u0027ap tann jou l\u00E8 Jezikri, Sey\u00E8 nou an, pral par\u00E8t la."
        },
        {
          "text": "Bondye va kenbe nou f\u00E8m jouk sa kaba. Konsa, yo p\u0027ap jwenn anyen pou repwoche nou l\u00E8 jou Jezikri, Sey\u00E8 nou an, va rive."
        },
        {
          "text": "Bondye ki rele nou pou nou ka viv ansanm ak Pitit li, Jezikri, Sey\u00E8 nou an, ap toujou kenbe paw\u00F2l li."
        },
        {
          "text": "Fr\u00E8 m\u0027 yo, men sa m\u0027ap mande nou, nan non Jezikri, Sey\u00E8 nou an. Tanpri, mete nou dak\u00F2 sou tout bagay. Pa kite divizyon mete pye nan mitan nou. Okontr\u00E8, se pou nou viv byen yonn ak l\u00F2t. Mete yon s\u00E8l lide nan t\u00E8t nou, se pou nou tout gen yon s\u00E8l paw\u00F2l."
        },
        {
          "text": "Mwen di nou sa, fr\u00E8 m\u0027 yo, paske m\u0027 vin konnen nan bouch k\u00E8k moun nan fanmi Kloe a, te gen gwo kont pete nan mitan nou."
        },
        {
          "text": "Men sa m\u0027 vle di: Chak moun ap di yon bagay diferan. Sa a di: mwen se moun P\u00F2l. Yon l\u00F2t di: mwen se moun Apol\u00F2s. Yon l\u00F2t ank\u00F2 di: mwen se moun Py\u00E8. Yon l\u00F2t ank\u00F2: mwen se moun Kris la."
        },
        {
          "text": "Nan kondisyon sa a, Kris la gen l\u00E8 divize? Eske se P\u00F2l yo te kloure sou kwa a pou nou? Osinon, \u00E8ske se nan non P\u00F2l yo te batize nou?"
        },
        {
          "text": "Mwen di Bondye m\u00E8si d\u00E8ske mwen pa t\u0027 batize nou yonn, an wetan Krispis ak Gayis."
        },
        {
          "text": "Konsa, pesonn pa ka di yo te batize nan non P\u00F2l."
        },
        {
          "text": "(Mwen t\u0027ap bliye sa: mwen te batize Estefanas ak moun lakay li yo tou. Men, mwen pa chonje m\u0027 te batize pesonn l\u00F2t ank\u00F2.)"
        },
        {
          "text": "Epitou, Kris la pa t\u0027 voye m\u0027 batize moun. Li te voye m\u0027 anonse Bon Nouv\u00E8l la, epi se pou m\u0027 anonse l\u0027 san m\u0027 pa bezwen s\u00E8vi ak b\u00E8l diskou bon konprann l\u00E8z\u00F2m, pou m\u0027 pa f\u00E8 lanm\u00F2 Kris la sou kwa a pase pou anyen."
        },
        {
          "text": "Paw\u00F2l ki f\u00E8 nou konnen jan Kris la mouri sou kwa a, se paw\u00F2l moun fou pou moun k\u0027ap peri yo. Men, pou nou menm ki delivre yo se pouvwa Bondye."
        },
        {
          "text": "Se sa menm ki te ekri nan Liv la: M\u0027ap detwi bon konprann moun lespri yo. M\u0027ap voye konesans save yo jete."
        },
        {
          "text": "Bon, l\u00E8 sa a, moun ki gen bon konprann yo, moun ki f\u00F2 yo, moun ki renmen diskite dapre prensip l\u00E8z\u00F2m yo, kisa yo gen pou di ank\u00F2? Eske Bondye pa f\u00E8 w\u00E8 se bon konprann l\u00E8z\u00F2m lan ki paw\u00F2l moun fou?"
        },
        {
          "text": "Se sak f\u00E8, moun k\u0027ap viv dapre lide ki nan lemonn lan, av\u00E8k tout bon konprann yo, yo pa kapab rekon\u00E8t Bondye kote Bondye ap f\u00E8 w\u00E8 bon konprann li. Se pout\u00E8t sa, Bondye deside delivre tout moun ki kw\u00E8 nan paw\u00F2l moun fou n\u0027ap anonse a."
        },
        {
          "text": "Yon b\u00F2, jwif yo ap mande mirak, yon l\u00F2t b\u00F2 gr\u00E8k yo ap chache bon konprann."
        },
        {
          "text": "Men nou menm, n\u0027ap f\u00E8 konnen Kris yo te kloure sou kwa a. Pou jwif yo, sa se yon w\u00F2ch k\u0027ap f\u00E8 yo bite. Pou moun ki pa jwif yo, sa se bagay moun fou."
        },
        {
          "text": "Men pou tout moun Bondye rele yo, kit yo jwif, kit yo pa jwif, n\u0027ap f\u00E8 konnen Kris la ki bon konprann Bondye a ak pouvwa Bondye a."
        },
        {
          "text": "Paske, sa ki sanble yon bagay moun fou Bondye ap f\u00E8 a, li pi bon konprann pase bon konprann l\u00E8z\u00F2m. Sa ki sanble yon febl\u00E8s Bondye ap moutre, li pi f\u00F2 pase f\u00F2s l\u00E8z\u00F2m."
        },
        {
          "text": "Koulye a, fr\u00E8 m\u0027 yo, chonje ki kalite moun nou te ye l\u00E8 Bondye te rele nou. Pa gen anpil nan nou ki gen bon konprann dapre sa l\u00E8z\u00F2m rele bon konprann, pa gen anpil grann\u00E8g, ni anpil moun gran fanmi."
        },
        {
          "text": "Se konsa, Bondye chwazi moun l\u00E8z\u00F2m konsidere tankou moun s\u00F2t pou l\u0027 f\u00E8 moun ki gen bon konprann yo wont. Li chwazi moun l\u00E8z\u00F2m konsidere tankou moun ki f\u00E8b pou l\u0027 f\u00E8 grann\u00E8g yo wont."
        },
        {
          "text": "Li chwazi moun l\u00E8z\u00F2m gade pou anyen, moun yo meprize, moun ki pa menm egziste pou yo, pou li te ka kraze sa ki gen enp\u00F2tans pou moun k\u0027ap viv dapre lide ki nan lemonn."
        },
        {
          "text": "Konsa, pa gen moun ki ka f\u00E8 grandiz\u00E8 devan Bondye."
        },
        {
          "text": "Bondye mete nou ansanm ak Jezikri, li f\u00E8 Kris la tounen bon konprann pou nou. Se Kris la ki f\u00E8 Bondye f\u00E8 nou gras. Se li menm k\u0027ap f\u00E8 nou viv apa pou Bondye, se li menm ki delivre nou."
        },
        {
          "text": "Konsa, jan sa ekri nan Liv la: Si yon moun vle f\u00E8 lwanj t\u00E8t li, se pou l\u0027 f\u00E8 lwanj t\u00E8t li nan sa Bondye f\u00E8 pou li."
        }
      ]
    },
    {
      "VERS": [
        {
          "text": "Fr\u00E8 m\u0027 yo, l\u00E8 mwen te al lakay nou, se pa t\u0027 av\u00E8k gwo diskou ni b\u00E8l paw\u00F2l mwen te f\u00E8 nou konnen plan travay Bondye ki te kache a."
        },
        {
          "text": "Mwen te mete nan t\u00E8t mwen pou m\u0027 te bliye tout bagay sa yo. Yon s\u00E8l bagay mwen te konnen tout tan mwen te la ansanm ak nou an, se Jezikri, epi s\u00E8lman Jezikri yo te kloure sou kwa a."
        },
        {
          "text": "Mwen vin kanpe tou f\u00E8b devan nou. L\u00E8 sa a, mwen t\u0027ap tranble nan tout k\u00F2 m\u0027 sit\u00E8lman mwen te p\u00E8."
        },
        {
          "text": "L\u00E8 m\u0027 te f\u00E8 nou konnen tout bagay sa yo, l\u00E8 m\u0027 te anonse nou nouv\u00E8l la, se pa t\u0027 av\u00E8k b\u00E8l paw\u00F2l bon konprann l\u00E8z\u00F2m mwen t\u0027ap chache pran t\u00E8t nou. Men, se te av\u00E8k pouvwa Lespri Bondye a ki t\u0027ap bay tout pr\u00E8v pou f\u00E8 nou kw\u00E8."
        },
        {
          "text": "Konsa, konfyans nou gen nan Bondye a pa chita sou bon konprann l\u00E8z\u00F2m, men sou pouvwa Bondye."
        },
        {
          "text": "Malgre sa, se yon bon konprann m\u0027ap f\u00E8 moun ki byen devlope nan konfyans yo konnen. Men, se pa menm bon konprann ak bon konprann moun k\u0027ap viv dapre lide ki nan lemonn, ni ak bon konprann pouvwa k\u0027ap donminen lemonn, pouvwa ki la pou dispar\u00E8t."
        },
        {
          "text": "Bon konprann m\u0027ap anonse a, se bon konprann Bondye te sere a. Li te kache nan je moun. Men, depi anvan Bondye te kreye anyen, bon konprann sa a te nan plan l\u0027 pou l\u0027 te ka s\u00E8vi yon lwanj pou nou."
        },
        {
          "text": "Pa gen pouvwa nan lemonn ki te konnen bon konprann sa a. Si yo te konnen l\u0027, yo pa ta kloure Sey\u00E8 ki merite lwanj la sou kwa a."
        },
        {
          "text": "Men, jan sa te ekri nan Liv la: Bagay pesonn pa t\u0027 janm w\u00E8, ni pa t\u0027 janm tande, bagay ankenn moun pa t\u0027 janm mete nan t\u00E8t yo, se sa Bondye te pare pou moun ki renmen li."
        },
        {
          "text": "Bondye voye Sentespri l\u0027 ki devwale sekr\u00E8 travay sa a ban nou. Lespri Bondye sonde tout bagay, menm sa ki nan fon k\u00E8 Bondye."
        },
        {
          "text": "Pran nenp\u00F2t moun: Kil\u00E8s ki ka konnen sa ki nan k\u00E8 li? Se lespri ki nan li a s\u00E8lman ki ka konn sa. Konsa tou, s\u00E8l Lespri Bondye konnen tout bagay ki nan Bondye."
        },
        {
          "text": "Se pa lespri k\u0027ap travay nan moun k\u0027ap viv dapre lide ki nan lemonn lan nou te resevwa. Lespri nou resevwa a, se Lespri Bondye te voye ban nou an pou n\u0027 te ka konnen tout fav\u00E8 Bondye te f\u00E8 nou."
        },
        {
          "text": "Si n\u0027ap pale sou tout fav\u00E8 Bondye f\u00E8 nou, se pa av\u00E8k paw\u00F2l nou jwenn nan bon konprann l\u00E8z\u00F2m, men se pito av\u00E8k paw\u00F2l Lespri Bondye ap moutre nou. Se konsa, nou f\u00E8 moun ki gen Lespri Bondye nan k\u00E8 yo konprann verite ki soti nan Lespri a."
        },
        {
          "text": "Yon moun ki pa gen Lespri Bondye a nan k\u00E8 l\u0027 pa ka asepte verite ki soti nan Lespri Bondye a. Pou li, se paw\u00F2l moun fou yo ye. Li pa kapab konprann yo, paske se Lespri Bondye a ki pou ede l\u0027 egzaminen yo."
        },
        {
          "text": "Okontr\u00E8, moun ki gen Lespri Bondye a nan k\u00E8 l\u0027, li kapab jije tout bagay. Men li menm, pesonn pa ka jije li."
        },
        {
          "text": "Jan sa ekri nan Liv la: Ki moun ki konnen sa k\u0027ap pase nan t\u00E8t M\u00E8t la? Ki moun ki pou moutre l\u0027 sa pou l\u0027 f\u00E8? Men nou menm, nou konnen sa ki nan lide Kris la."
        }
      ]
    },
    {
      "VERS": [
        {
          "text": "Men, fr\u00E8 m\u0027 yo, pou di vre, mwen pa t\u0027 kapab pale ak nou tankou ak moun ki gen Lespri Bondye a nan k\u00E8 yo. Mwen te blije pale ak nou tankou ak moun k\u0027ap viv dapre lide ki nan l\u00E8monn, tankou ak moun ki timoun toujou nan konfyans yo nan Kris la."
        },
        {
          "text": "Mwen te blije moutre nou ti bagay tou senp, tankou l\u00E8 yo bay timoun piti l\u00E8t, yo pa ba yo gwo manje. Paske nou pa t\u0027 ank\u00F2 pare pou sa. Ata koulye a, nou poko pare."
        },
        {
          "text": "Paske n\u0027ap viv tankou moun k\u0027ap viv dapre lide ki nan lemonn toujou. Depi ou tande gen jalouzi nan mitan nou, depi nou gen kont yonn ak l\u00F2t, nou tou w\u00E8 se moun lemonn nou ye, se tankou moun k\u0027ap viv dapre lide ki nan lemonn lan n\u0027ap viv."
        },
        {
          "text": "L\u00E8 yonn rete li di: Mwen menm, mwen se moun P\u00F2l; yon l\u00F2t: Mwen se moun Apol\u00F2s, \u00E8ske se pa tankou moun lemonn n\u0027ap pale?"
        },
        {
          "text": "L\u00E8 ou gade byen, ki moun ki Apol\u00F2s la? Ki moun ki P\u00F2l la? Nou tou de se s\u00E8vit\u00E8 Bondye nou ye. N\u0027ap travay pou nou menm, moun Korent yo, nou te ka rive kw\u00E8. Chak moun te f\u00E8 travay M\u00E8t la te ba l\u0027 f\u00E8."
        },
        {
          "text": "Mwen plante, Apol\u00F2s wouze, men se Bondye ki f\u00E8 plant lan pouse."
        },
        {
          "text": "Konsa, moun ki plante a pa anyen, moun ki wouze a pa anyen tou. Se Bondye ki tout bagay la, se li menm ki f\u00E8 plant lan pouse."
        },
        {
          "text": "Moun ki plante a ak moun ki wouze a, se menm bagay yo ye. Bondye va ba yo sa yo merite dapre travay yo f\u00E8."
        },
        {
          "text": "Apol\u00F2s ak mwen, se travay n\u0027ap travay ansanm pou Bondye. Nou menm, moun Korent yo, nou se tankou yon jaden Bondye bay travay pou li. Ou ank\u00F2, nou se yon kay Bondye ap bati."
        },
        {
          "text": "Dapre fav\u00E8 Bondye te f\u00E8 m\u0027 lan, mwen travay tankou yon bon enjeny\u00E8, mwen poze fondasyon an. Yon l\u00F2t ap bati sou li. Men, se pou chak moun veye k\u00F2 yo pou yo konnen ki jan y\u0027ap bati."
        },
        {
          "text": "Paske fondasyon an deja la: se Jezikri. Pesonn pa ka poze yon l\u00F2t."
        },
        {
          "text": "Gen moun k\u0027ap sevi ak l\u00F2, osinon ak lajan, osinon ak b\u00E8l w\u00F2ch ki koute ch\u00E8 pou bati sou fondasyon an. Gen l\u00F2t menm k\u0027ap s\u00E8vi ak bwa, ak z\u00E8b ch\u00E8ch, ak pay."
        },
        {
          "text": "Men, se jou jijman an n\u0027a w\u00E8 ki kalite travay chak moun te bay. Se jou sa a ki va devwale kalite travay chak moun te f\u00E8. Paske jou sa a, se nan mitan dife l\u0027ap par\u00E8t. Dife a pral sonde travay chak moun. L\u0027ap f\u00E8 w\u00E8 kalite travay yo."
        },
        {
          "text": "Si dife a pa boule travay yon moun bati sou fondasyon an, moun sa a ap resevwa rekonpans li."
        },
        {
          "text": "Men tou, si dife a boule travay yon moun, moun sa a ap p\u00E8di travay li. Men li menm, l\u0027ap sove, tankou yon moun ki chape nan yon kay k\u0027ap boule."
        },
        {
          "text": "Eske nou pa konnen se tanp Bondye a nou ye, se Lespri Bondye a ki rete nan k\u00E8 nou?"
        },
        {
          "text": "Enben, si yon moun kraze tanp Bondye a, Bondye ap kraze l\u0027 tou. Paske tanp Bondye a se yon bagay ki apa pou li. Se nou menm ki tanp Bondye a."
        },
        {
          "text": "Piga pesonn twonpe t\u00E8t yo. Si yon moun mete nan lide l\u0027 li gen bon konprann tankou moun k\u0027ap viv dapre lide ki nan lemonn yo, pito li vin fou pou l\u0027 ka gen bon konprann tout bon."
        },
        {
          "text": "Paske, bon konprann moun k\u0027ap viv dapre lide ki nan lemonn yo se bagay moun fou li ye devan Bondye. Men sa n\u0027 jwenn ekri nan Liv la: Bondye pran moun lespri yo nan pw\u00F2p p\u00E8len yo te tann lan."
        },
        {
          "text": "Nou jwenn sa ekri tou: Bondye konnen lide moun save yo mete nan t\u00E8t yo, li konnen tou sa pa vo anyen."
        },
        {
          "text": "Konsa, pesonn pa dwe chache lwanj pou t\u00E8t pa yo nan sa moun ka f\u00E8. Pou nou menm, tout bagay se pou nou yo ye."
        },
        {
          "text": "Ni P\u00F2l, ni Apol\u00F2s, ni Py\u00E8, ni tou sa ki sou lat\u00E8, se pou nou yo ye. Lavi, lanm\u00F2, bagay ki la koulye a, bagay ki gen pou vini, tou sa se pou nou yo ye tou."
        },
        {
          "text": "Men nou menm, se pou Kris la nou ye. Kris la menm, se pou Bondye."
        }
      ]
    },
    {
      "VERS": [
        {
          "text": "Se pout\u00E8t sa, nou menm moun Korent, se pou nou rekon\u00E8t se s\u00E8vit\u00E8 Kris la mwen ye, tankou yon jeran Bondye mete reskonsab plan travay li yo ki te kache."
        },
        {
          "text": "Yon s\u00E8l bagay yo mande yon jeran, se pou l\u0027 yon moun serye."
        },
        {
          "text": "Pou mwen menm, nou te m\u00E8t jije m\u0027, l\u00E8z\u00F2m te m\u00E8t jije m\u0027 nan tribinal yo, sa pa di m\u0027 anyen. Mwen menm, pout\u00E8t pa m\u0027, mwen pa jije t\u00E8t mwen non plis."
        },
        {
          "text": "Konsyans mwen pa repwoche m\u0027 anyen, se vre. Men, sa pa vle di mwen inonsan pou sa. Se Sey\u00E8 a ki s\u00E8l jij mwen."
        },
        {
          "text": "Se pout\u00E8t sa, pa prese jije pesonn anvan l\u00E8 a rive. Se pou nou tann Sey\u00E8 a vini. Se li menm k\u0027ap mete dey\u00F2 tou sa ki te kache, tou sa ki t\u0027ap f\u00E8t nan f\u00E8nwa. L\u0027ap devwale tout kalkil l\u00E8z\u00F2m t\u0027ap f\u00E8 nan k\u00E8 yo. L\u00E8 sa a, chak moun va resevwa lwanj yo merite nan men Bondye."
        },
        {
          "text": "Fr\u00E8 m\u0027 yo, nan tout bagay sa yo, si m\u0027 pran egzanp sou mwen ak Apol\u00F2s, se te pou byen nou. Mwen ta vle nou pran egzanp sou nou pou n\u0027 ta ka konprann sans paw\u00F2l la ki di: Rete nan limit yo ban nou an. Piga pesonn pran pati pou yon moun kont yon l\u00F2t."
        },
        {
          "text": "Kil\u00E8s ki di ou pi bon pase l\u00F2t yo? Kisa ou genyen se pa Bondye ki ba ou li? Enben, nan kondisyon sa a, poukisa w\u0027ap f\u00E8 grandiz\u00E8 pou sa ou genyen an tankou si se pa Bondye ki te ba ou li?"
        },
        {
          "text": "At\u00F2, nou gen tan gen tou sa n\u0027 te bezwen? Nou gen tan rich kont k\u00F2 nou? Nou gen tan tounen wa anvan mwen? Mwen ta byen kontan si nou ta tounen wa tout bon, pou m\u0027 te kapab wa tou ansanm av\u00E8k nou."
        },
        {
          "text": "Men, nou menm ap\u00F2t Kris yo, gen l\u00E8 Bondye mete nou d\u00E8y\u00E8 n\u00E8t. Nou tankou moun yo kondannen am\u00F2 pou yo touye sou plas piblik; nou tounen yon espektak pou tout moun, ni pou zanj yo nan sy\u00E8l la, ni pou moun sou lat\u00E8."
        },
        {
          "text": "Pout\u00E8t Kris la, nou menm ap\u00F2t yo, nou tankou moun fou. Men, nou menm moun Korent yo, gen l\u00E8 nou gen bon konprann nan Kris la? Nou menm ap\u00F2t yo, nou f\u00E8b. Men, nou menm moun Korent yo, gen l\u00E8 nou gen f\u00F2s kouraj? Nou menm ap\u00F2t yo, y\u0027ap meprize nou tankou chen. Men, nou menm moun Korent yo, yo respekte nou n\u00E8t ale?"
        },
        {
          "text": "Jouk koulye a nou anba grangou, nou swaf dlo, nou manke rad, y\u0027ap bat nou, n\u0027ap plede mache san nou pa gen kote pou n\u0027 rete."
        },
        {
          "text": "N\u0027ap fatige k\u00F2 nou travay pou n\u0027 ka manje. L\u00E8 yo joure nou, nou mande benediksyon pou moun k\u0027ap joure nou; l\u00E8 yo p\u00E8sekite nou, nou mare k\u00E8 nou."
        },
        {
          "text": "L\u00E8 yo pale nou mal, nou menm se byen nou di pou yo. Jouk koulye a, y\u0027ap konsidere nou tankou fatra ki nan lemonn, d\u00E8nye kras moun ki sou lat\u00E8."
        },
        {
          "text": "Mwen pa ekri nou tout bagay sa yo paske mwen vle f\u00E8 nou wont non. Men, se vle mwen vle f\u00E8 nou w\u00E8 rezon, tankou pitit mwen renmen anpil."
        },
        {
          "text": "Menm si nou ta rive gen dimil (10.000) moun k\u0027ap kondi nou nan lavi n\u0027ap mennen ansanm ak Kris la, nou pa ka gen anpil papa. Si n\u0027ap konsidere lavi n\u0027ap mennen ansanm ak Kris la, se mwen menm ki papa nou, paske se mwen menm ki te pote bon nouv\u00E8l la ban nou."
        },
        {
          "text": "Tanpri, pran egzanp sou mwen."
        },
        {
          "text": "Se pou sa menm m\u0027ap voye Timote, pitit mwen nan Sey\u00E8 a, ban nou. Se yon pitit mwen renmen anpil, li menm tou li f\u00E8b pou mwen. La f\u00E8 nou chonje tout prensip k\u0027ap dirije lavi m\u0027ap mennen nan Kris la. Se menm prensip sa yo m\u0027ap moutre toupatou nan tout legliz yo."
        },
        {
          "text": "Gen k\u00E8k moun nan mitan nou ki gen tan gonfle lestonmak yo ak l\u00F2g\u00E8y. Yo mete nan lide yo mwen p\u0027ap vini w\u00E8 nou."
        },
        {
          "text": "Enben, si Bondye vle, m\u0027ap vin w\u00E8 nou anvan lontan. L\u00E8 sa a, m\u0027a w\u00E8 sa bann grandiz\u00E8 sa yo ka f\u00E8 apre tou sa yo di a."
        },
        {
          "text": "Paske, nan peyi kote Bondye wa a, pale anpil pa di anyen, se f\u00E8 ki tout bagay la."
        },
        {
          "text": "Kisa nou pito? Nou ta vle mwen vin ak yon baton pou nou, osinon av\u00E8k renmen, av\u00E8k dous\u00E8 nan k\u00E8 mwen pou nou? Lib\u00E8tinaj nan legliz la"
        }
      ]
    },
    {
      "VERS": [
        {
          "text": "Toupatou y\u0027ap f\u00E8 kouri bri jan gen dez\u00F2d lach\u00E8 k\u0027ap f\u00E8t nan mitan nou. Dez\u00F2d la sit\u00E8lman w\u00F2d, ata moun l\u00F2t nasyon yo pa ta f\u00E8 bagay konsa. Y\u0027ap mache di gen yonn nan nou k\u0027ap viv ak madanm papa li."
        },
        {
          "text": "Apre sa, ki jan nou ka f\u00E8 gen l\u00F2g\u00E8y ank\u00F2? Okontr\u00E8, se bagay ki pou ta f\u00E8 nou kriye anpil. Epi, nonm ki f\u00E8 bagay sa a, se pou n\u0027 te wete l\u0027 nan mitan nou."
        },
        {
          "text": "Mwen menm, mwen pa la av\u00E8k nou nan k\u00F2 m\u0027, men mwen la nan lespri m\u0027. Pou t\u00E8t pa m\u0027, nan non Jezikri, Sey\u00E8 a, mwen deja jije nonm ki f\u00E8 kalite vye bagay l\u00E8d sa a, tankou si m\u0027 te la av\u00E8k nou."
        },
        {
          "text": "L\u00E8 n\u0027a reyini ansanm, m\u0027a la tou av\u00E8k nou nan lespri, pa pouvwa Jezikri, Sey\u00E8 nou an."
        },
        {
          "text": "Se pou n\u0027 lage nonm sa a nan men Satan pou k\u00F2 l\u0027 ka peri. Se konsa lespri l\u0027 ka jwenn delivrans l\u00E8 jou Sey\u00E8 a va rive."
        },
        {
          "text": "Nanpwen anyen la a pou n\u0027ap f\u00E8 grandiz\u00E8! Nou konn paw\u00F2l la ki di: Se yon ti kras ledven ki f\u00E8 tout pa t\u0027 la leve."
        },
        {
          "text": "Wete vye ledven peche sa a pou nou ka tounen yon l\u00F2t kalite moun. L\u00E8 sa a, n\u0027a tankou yon pa t\u0027 ki f\u00E8k bat, san ledven ladan li. Pou di vre, se sa menm nou ye deja. Paske Delivrans nou, se Kris la menm. Yo ofri l\u0027 bay Bondye pou nou deja tankou ti mouton yo konn touye l\u00E8 f\u00E8t la."
        },
        {
          "text": "Se pa pou n\u0027 fete f\u00E8t la av\u00E8k pen ki gen vye ledven an, ledven vis ak mechanste. Men, ann fete l\u0027 av\u00E8k pen san ledven an, pen ki bon pou moun k\u0027ap s\u00E8vi Bondye ak tout k\u00E8 yo."
        },
        {
          "text": "Nan l\u00E8t mwen te ekri nou an, mwen te mande pou n\u0027 pa mele ak moun k\u0027ap viv nan imoralite."
        },
        {
          "text": "L\u00E8 sa a, mwen pa t\u0027 gen nan lide mande nou pou n\u0027 separe ak tout moun sou lat\u00E8 k\u0027ap viv nan dez\u00F2d lach\u00E8, ki gen lanvi plen k\u00E8 yo, k\u0027ap v\u00F2l\u00F2 osinon k\u0027ap s\u00E8vi zid\u00F2l. Pou n\u0027 ta egzante tout moun sa yo, se kite pou n\u0027 ta kite t\u00E8 a n\u00E8t."
        },
        {
          "text": "Mwen te vle di pou n\u0027 pa mele ak yon nonm ki swadizan fr\u00E8 nou nan Kris la, men k\u0027ap viv nan dez\u00F2d, ki gen lanvi plen k\u00E8 l\u0027, k\u0027ap s\u00E8vi zid\u00F2l, k\u0027ap pale moun mal, ki tafyat\u00E8, osinon ki v\u00F2l\u00F2. Nou pa dwe menm chita sou menm tab pou n\u0027 manje ak yon nonm konsa."
        },
        {
          "text": "Zaf\u00E8 moun dey\u00F2 pa gade m\u0027, mwen pa gen dwa jije yo. Se Bondye ki va jije yo."
        },
        {
          "text": "Men, \u00E8ske se pa devwa nou pou n\u0027 jije moun ki anndan yo, moun ki ansanm av\u00E8 n\u0027 yo? Tankou yo di l\u0027 nan Liv la: Wete mechan an nan mitan nou."
        }
      ]
    },
    {
      "VERS": [
        {
          "text": "L\u00E8 yonn nan nou gen kont ak yon fr\u00E8, ki jan l\u0027 ka penm\u00E8t li al nan tribinal devan moun ki pa konn Bondye, pase pou l\u0027 mande moun ki f\u00E8 pati p\u00E8p Bondye a regle sa pou li?"
        },
        {
          "text": "Kouman? Se konnen nou pa konnen moun ki f\u00E8 pati p\u00E8p Bondye a gen pou jije moun ki nan lemonn yo? Si nou gen pou nou jije moun k\u0027ap viv dapre lide ki nan lemonn yo, ki jan nou f\u00E8 pa kapab jije bagay ki pi piti pase sa?"
        },
        {
          "text": "Se konnen nou pa konnen nou gen pou n\u0027 jije ata zanj Bondye yo tou? Se pa ti bagay k\u0027ap pase sou lat\u00E8 sa a pou n\u0027 pa ta kapab jije."
        },
        {
          "text": "Si nou gen kont pou ti bagay konsa, nou pa ka al pran moun ki pa anyen nan legliz la pou jije nou."
        },
        {
          "text": "Mwen wont pou nou. Konsa, gen l\u00E8 pa gen pesonn nan mitan nou ki gen bon konprann dekwa pou regle kont nou gen yonn ak l\u00F2t,"
        },
        {
          "text": "kif\u00E8 yon fr\u00E8 blije rele yon l\u00F2t fr\u00E8 nan tribinal pou f\u00E8 moun ki tou pa kw\u00E8 yo jije nou?"
        },
        {
          "text": "Sa ki pi r\u00E8d, si nou ka gen pwose yonn ak l\u00F2t, sa deja moutre jan nou pa bon menm. Poukisa nou pa asepte soufri lenjistis pito? Poukisa nou pa kite yo piye nou pito?"
        },
        {
          "text": "Okontr\u00E8, mwen w\u00E8 se nou menm k\u0027ap f\u00E8 l\u00F2t lenjistis, k\u0027ap piye yo, epi ki moun n\u0027ap f\u00E8 sa, se pw\u00F2p fr\u00E8 nou nan Kris la!"
        },
        {
          "text": "Nou konnen byen pw\u00F2p moun ki mechan p\u0027ap resevwa anyen nan peyi kote Bondye wa a. Pa twonpe t\u00E8t nou: moun k\u0027ap viv nan dez\u00F2d, moun k\u0027ap s\u00E8vi zid\u00F2l, moun k\u0027ap viv nan adilt\u00E8, moun p\u00E8v\u00E8ti k\u0027ap s\u00E8vi fanm ak fanm, gason ak gason,"
        },
        {
          "text": "moun k\u0027ap v\u00F2l\u00F2, moun ki gen lanvi plen k\u00E8 yo, tafyat\u00E8, moun k\u0027ap pale moun mal, piyaj\u00E8, yo yonn p\u0027ap resevwa anyen nan peyi kote Bondye wa a."
        },
        {
          "text": "Anpil nan nou, se sa menm nou te ye. Men, koulye a Bondye mete nou nan kondisyon pou nou s\u00E8vi l\u0027. Gremesi Jezikri, Sey\u00E8 a, li mete nou apa pou li, li f\u00E8 nou gras pa pouvwa Lespri Bondye nou an."
        },
        {
          "text": "Gen k\u00E8k moun nan nou ki di: Mwen gen dwa f\u00E8 tout bagay. Wi, ou gen dwa f\u00E8 tout bagay. Men, tout bagay pa bon pou f\u00E8. Mwen ka di mwen gen dwa f\u00E8 tout bagay. Men, mwen p\u0027ap kite anyen f\u00E8 m\u0027 tounen esklav li, li te m\u00E8t sa l\u0027 te ye."
        },
        {
          "text": "Nou di tou: Manje f\u00E8t pou vant, vant f\u00E8t pou manje. Se vre. Men, Bondye ap detwi ni yonn ni l\u00F2t. K\u00F2 moun pa f\u00E8t pou dez\u00F2d lach\u00E8. Se pou Sey\u00E8 a li ye, Sey\u00E8 a se pou k\u00F2 a li ye."
        },
        {
          "text": "Bondye te f\u00E8 Sey\u00E8 a leve soti vivan nan lanm\u00F2. La f\u00E8 menm bagay la tou pou nou ak pouvwa li."
        },
        {
          "text": "Nou konnen, pa vre, k\u00F2 nou se manm k\u00F2 Kris la. Eske mwen ka pran yon mann k\u00F2 Kris la pou m\u0027 f\u00E8 l\u0027 tounen yon manm k\u00F2 yon fanm k\u0027ap f\u00E8 jenn\u00E8s? Pa posib!"
        },
        {
          "text": "Eske nou pa konn sa: yon nonm ki mete k\u00F2 l\u0027 ak yon fanm ki nan jenn\u00E8s, li f\u00E8 yon s\u00E8l k\u00F2 av\u00E8k li. Se sa Liv la di: yo tou de va f\u00E8 yon s\u00E8l k\u00F2."
        },
        {
          "text": "Men, moun ki mete l\u0027 av\u00E8k Sey\u00E8 a, li f\u00E8 yon s\u00E8l lespri av\u00E8k li."
        },
        {
          "text": "Kouri pou dez\u00F2d lach\u00E8. Yon moun te m\u00E8t f\u00E8 tout l\u00F2t kalite peche, sa pa f\u00E8 k\u00F2 l\u0027 anyen. Men, moun ki lage k\u00F2 l\u0027 nan dez\u00F2d lach\u00E8, li f\u00E8 peche kont pw\u00F2p k\u00F2 li."
        },
        {
          "text": "Se konnen nou pa konnen k\u00F2 nou se tanp Sentespri k\u0027ap viv nan k\u00E8 nou, Sentespri Bondye te ban nou an? Nou pa m\u00E8t t\u00E8t nou ank\u00F2."
        },
        {
          "text": "Bondye achte nou kach, li peye ch\u00E8 pou sa. Se pout\u00E8t sa, s\u00E8vi ak k\u00F2 nou yon jan pou f\u00E8 lwanj Bondye."
        }
      ]
    },
    {
      "VERS": [
        {
          "text": "Bon. Koulye a ann w\u00E8 keksyon nou te mande m\u0027 nan l\u00E8t nou an: Wi. Yon nonm f\u00E8 byen si l\u0027 pa marye."
        },
        {
          "text": "Men, sit\u00E8lman gen dez\u00F2d lach\u00E8 dey\u00F2 a, se pou chak gason gen madanm pa yo. Konsa tou, se pou chak fanm gen mari pa yo."
        },
        {
          "text": "Se pou gason an f\u00E8 tout devwa yon mari dwe f\u00E8 anv\u00E8 madanm li. Konsa tou, se pou fanm lan f\u00E8 tout devwa yon madanm dwe f\u00E8 anv\u00E8 mari li."
        },
        {
          "text": "Madanm lan pa ka f\u00E8 sa l\u0027 vle ak k\u00F2 li. Se pou mari a k\u00F2 madanm lan ye. Konsa tou, yon mari pa ka f\u00E8 sa l\u0027 vle ak k\u00F2 li. Se pou madanm lan k\u00F2 mari a ye."
        },
        {
          "text": "Piga yonn repouse l\u00F2t, esepte si nou te antann nou sou sa pou yon moman pou nou ka lapriy\u00E8. Men apre sa, tounen tounen nou ansanm pou n\u0027 viv tankou mari ak madanm. Si nou pa f\u00E8 l\u0027 konsa, nou riske pa ka kontwole k\u00F2 nou ank\u00F2. L\u00E8 sa a, n\u0027a ka tonbe pi fasil nan p\u00E8len Satan."
        },
        {
          "text": "Se pa yon l\u00F2d m\u0027ap bay l\u00E8 m\u0027 di sa, men se yon p\u00E8misyon."
        },
        {
          "text": "Pou di vre, mwen ta pito w\u00E8 tout moun f\u00E8 tankou mwen. Men, chak moun gen kado pa yo Bondye ba yo. Yon moun resevwa yon kalite kado, yon l\u00F2t moun resevwa yon l\u00F2t kalite kado."
        },
        {
          "text": "Men sa m\u0027ap di moun ki pa marye yo ansanm ak v\u00E8v yo. Li ta pi bon pou yo rete tankou m\u0027, pou kont yo."
        },
        {
          "text": "Men, si nou pa ka kontwole k\u00F2 nou, marye marye nou. Pito nou marye pase pou n\u0027 kite lanvi boule nou."
        },
        {
          "text": "Kanta pou moun marye yo, men l\u00F2d mwen ba yo (Sa pa soti nan mwen non, men nan Sey\u00E8 a menm): L\u00E8 yon fanm marye, li pa dwe kite ak mari li."
        },
        {
          "text": "Si li rive kite av\u00E8 l\u0027, se pou l\u0027 rete pou kont li, san l\u0027 pa remarye. Pase pou l\u0027 ta remarye, pito li tounen ak mari l\u0027 ank\u00F2. Konsa tou, yon mari pa dwe mete madanm li dey\u00F2."
        },
        {
          "text": "Pou l\u00F2t yo menm, men sa m\u0027ap di: (Fwa sa a, sa se kons\u00E8y pa mwen. Sa pa soti nan Sey\u00E8 a.) Si yon mari ki gen konfyans nan Kris la gen yon fanm ki pa gen konfyans nan Kris la, epi si fanm lan dak\u00F2 pou l\u0027 kontinye viv av\u00E8 l\u0027, mari a pa gen dwa mete l\u0027 dey\u00F2."
        },
        {
          "text": "Konsa tou, si yon fanm ki gen konfyans nan Kris la gen yon mari ki li menm pa gen konfyans nan Kris la, epi si mari a dak\u00F2 pou l\u0027 kontinye viv av\u00E8 li, li pa f\u00E8t pou kite ak mari a."
        },
        {
          "text": "Mari ki pa gen konfyans lan, Bondye asepte l\u0027 paske l\u0027ap viv ansanm ak madanm li ki gen konfyans. Konsa tou, madanm ki pa gen konfyans lan, Bondye asepte l\u0027 paske l\u0027ap viv ansanm ak mari l\u0027 ki gen konfyans. Si sa pa t\u0027 konsa, pitit nou yo ta tankou pitit moun l\u00F2t nasyon yo. Men, jan sa ye a, yo menm tou Bondye asepte yo."
        },
        {
          "text": "Men, si moun ki pa gen konfyans lan vle kite, li m\u00E8t kite. Nan ka sa a, fr\u00E8 a osinon s\u00E8 a pa gen ankenn angajman ank\u00F2. Paske, Bondye rele nou pou nou viv ak k\u00E8 poze."
        },
        {
          "text": "Eske ou konnen, ou menm madanm ki gen konfyans lan, si ou p\u0027ap sove mari ou? Eske ou konnen, ou menm mari ki gen konfyans lan, si ou p\u0027ap sove madanm ou?"
        },
        {
          "text": "Esepte nan ka sa a, se pou chak moun kontinye viv dapre kado Bondye ba yo, jan yo te ye l\u00E8 Bondye te rele yo a. Se l\u00F2d sa a mwen bay nan tout legliz yo."
        },
        {
          "text": "Si yon moun te deja sikonsi l\u00E8 Bondye te rele l\u0027 la, li pa bezwen chache wete mak sikonsizyon an sou li. Si yon moun pa t\u0027 sikonsi l\u00E8 Bondye te rele l\u0027 la, li pa bezwen f\u00E8 yo sikonsi li."
        },
        {
          "text": "Kit ou sikonsi, kit ou pa sikonsi, sa pa konsekan ank\u00F2. Sa ki konsekan an se obeyi pou nou obeyi k\u00F2mandman Bondye yo."
        },
        {
          "text": "Se pou chak moun rete jan yo te ye l\u00E8 Bondye te rele yo a."
        },
        {
          "text": "Si ou te esklav l\u00E8 Bondye te rele ou la, pa chaje t\u00E8t ou pou sa. Men, si chans pou ou ou ka vin lib, pwofite chans lan."
        },
        {
          "text": "Yon moun ki esklav, depi Bondye rele l\u0027, se yon moun lib sou kont Sey\u00E8 a li ye. Konsa tou, moun ki lib la, depi Bondye rele l\u0027, se esklav Kris la li ye."
        },
        {
          "text": "Bondye te achte nou. Li peye byen ch\u00E8 pou sa. Pa tounen esklav moun."
        },
        {
          "text": "Fr\u00E8 m\u0027 yo, se pou chak moun rete devan Bondye nan kondisyon yo te ye l\u00E8 Bondye te rele yo a."
        },
        {
          "text": "Kanta pou moun ki pa marye yo, Sey\u00E8 a pa ban m\u0027 ankenn l\u00F2d pou yo. M\u0027ap bay lide pa m\u0027, epi nou te m\u00E8t f\u00E8 m\u0027 konfyans ak\u00F2z fav\u00E8 Bondye f\u00E8 m\u0027 nan k\u00E8 sansib li gen pou mwen an."
        },
        {
          "text": "Jan tan an difisil koulye a, men lide m\u0027 f\u00E8 nan t\u00E8t mwen. Mwen kw\u00E8 sa bon pou yon nonm rete jan l\u0027 ye a."
        },
        {
          "text": "Si l\u0027 gen tan gen yon madanm, li pa bezwen chache separe av\u00E8 li. Si l\u0027 poko marye, li pa bezwen chache yon madanm."
        },
        {
          "text": "Si l\u0027 ta vle marye tou, li m\u00E8t; li p\u0027ap f\u00E8 ankenn peche. Konsa tou, si yon jenn fi vle marye, li pa f\u00E8 peche pou sa. Men, moun k\u0027ap marye yo pral gen kont traka yo nan lavi a. Mwen pa ta renmen w\u00E8 sa rive yo."
        },
        {
          "text": "Fr\u00E8 m\u0027 yo, men sa m\u0027 vle di: Pa gen anpil tan ki rete ank\u00F2. Depi koulye a, se pou moun marye yo viv tankou si yo pa t\u0027 marye."
        },
        {
          "text": "Se pou moun k\u0027ap kriye yo viv tankou moun ki pa gen lapenn. Moun ki gen k\u00E8 kontan yo, se pou yo viv tankou moun ki pa gen k\u00E8 kontan. Se pou moun k\u0027ap achte yo viv tankou si sa yo achte a pa t\u0027 pou yo."
        },
        {
          "text": "Moun ki rich sou lat\u00E8, se pou yo viv tankou moun ki pa gen anyen. Paske, jan sa ye koulye a nan lemonn, sa pa la pou lontan ank\u00F2."
        },
        {
          "text": "Mwen pa ta renmen w\u00E8 nou gen ankenn t\u00E8t chaje. Yon nonm ki pa marye, l\u0027ap okipe zaf\u00E8 Sey\u00E8 a s\u00E8lman. L\u0027ap chache f\u00E8 Sey\u00E8 a plezi."
        },
        {
          "text": "Yon moun ki marye, l\u0027ap okipe zaf\u00E8 lemonn tou paske l\u0027ap chache f\u00E8 madanm li plezi."
        },
        {
          "text": "L\u00E8 sa a, li vin gen de okipasyon. Konsa tou, yon fanm ki san mari, osinon yon jenn fi ki pa marye, s\u00E8 zaf\u00E8 Sey\u00E8 a s\u00E8lman y\u0027ap okipe, paske yo vle mete tout k\u00F2 yo, tout nanm yo apa pou li. Men, sa ki marye yo ap okipe zaf\u00E8 lemonn tou, paske y\u0027ap chache f\u00E8 mari yo plezi."
        },
        {
          "text": "Se pou byen nou m\u0027ap di nou sa. Mwen pa vle mare pye pesonn. Okontr\u00E8, mwen vle pou nou tout viv jan nou w\u00E8 l\u0027 pi bon pou nou an, epi pou nou toujou rete f\u00E8 m\u0027 ap s\u00E8vi Sey\u00E8 a san dezanpare."
        },
        {
          "text": "Ann w\u00E8 koulye a keksyon de fiyanse ki pran desizyon pou yo rete san yo pa marye. Si jenn gason an santi li pa ka kontinye aji jan l\u0027 te dwe ak jenn fi a, si l\u0027 pa ka kontwole lanvi l\u0027 ank\u00F2, si l\u0027 w\u00E8 se neses\u00E8 pou yo marye, yo m\u00E8t marye jan l\u0027 vle l\u0027 la. Li pa f\u00E8 ankenn peche pou sa."
        },
        {
          "text": "Konsa tou, si jenn gason an pran f\u00E8m desizyon pou l\u0027 pa marye, si l\u0027 kapab kontwole volonte l\u0027, si li deside nan t\u00E8t li se sa pou l\u0027 f\u00E8, enben, li f\u00E8 byen si l\u0027 pa marye ak jenn fi a."
        },
        {
          "text": "Konsa, jenn gason ki marye ak fiyanse l\u0027 la f\u00E8 byen. Men, sa ki pa marye a f\u00E8 pi byen toujou."
        },
        {
          "text": "Yon fanm marye gen angajman ak mari l\u0027 toutotan mari a vivan. Men, si mari a mouri, li lib marye ak moun li vle, depi se ak yon moun ki patizan Kris la."
        },
        {
          "text": "Men, l\u0027ap gen mwens t\u00E8t chaje si l\u0027 rete jan l\u0027 ye a. Sa se lide pa mwen. Epi mwen kw\u00E8 pout\u00E8t pa m\u0027 mwen gen Lespri Bondye a av\u00E8 mwen."
        }
      ]
    },
    {
      "VERS": [
        {
          "text": "Ann w\u00E8 koulye a keksyon vyann b\u00E8t yo ofri bay zid\u00F2l. Se vre: nou tout nou gen konesans, jan nou di a. S\u00E8lman, konesans f\u00E8 moun gonfle ak l\u00F2g\u00E8y. Men, se renmen ki pou f\u00E8 nou grandi nan konfyans nan Kris la tout bon."
        },
        {
          "text": "Moun ki mete nan t\u00E8t li li konn kich\u00F2y, li poko konnen jan l\u0027 dwe konnen an."
        },
        {
          "text": "Men, moun ki renmen Bondye, Bondye konnen li."
        },
        {
          "text": "Bon, men keksyon an: \u00E8ske nou ka manje vyann b\u00E8t yo ofri bay zid\u00F2l? Nou konnen byen pw\u00F2p zid\u00F2l yo pa reprezante anyen ki vre sou lat\u00E8. Se yon s\u00E8l Bondye a ki genyen."
        },
        {
          "text": "Nou te m\u00E8t tande gen l\u00F2t swadizan bondye nan sy\u00E8l la ak sou lat\u00E8 a (sa pa manke: gen anpil bagay ki pase pou bondye, gen anpil yo rele m\u00E8t vre),"
        },
        {
          "text": "pou nou menm, se yon s\u00E8l Bondye a ki genyen: se Papa a ki kreye tout bagay epi se pou li n\u0027ap viv. Pou nou menm, se yon s\u00E8l M\u00E8t ki genyen: se Jezikri, se nan li tout bagay soti, se li k\u0027ap f\u00E8 nou viv tou."
        },
        {
          "text": "Men, se pa tout moun ki gen konesans sa a. Gen moun ki te sit\u00E8lman abitye ak zid\u00F2l yo, jouk koulye a, l\u00E8 y\u0027ap manje yon vyann, yo konprann se vyann b\u00E8t ki te ofri bay zid\u00F2l y\u0027ap manje. Konsyans yo f\u00E8b. Yo santi yo mete t\u00E8t yo nan kondisyon yo pa ka s\u00E8vi Bondye ak manje a."
        },
        {
          "text": "Men, manje pa ka f\u00E8 nou vin pi pre Bondye. Nou pa p\u00E8di anyen l\u00E8 nou pa manje yon kalite manje, ni nou pa genyen anyen l\u00E8 nou manje yon l\u00F2t kalite."
        },
        {
          "text": "Men, f\u00E8 atansyon pou jan nou santi nou lib f\u00E8 sa nou vle a sa pa f\u00E8 yon l\u00F2t fr\u00E8 ki f\u00E8b nan konfyans li tonbe nan peche."
        },
        {
          "text": "Si yon moun ki gen konsyans li f\u00E8b w\u00E8 ou, ou menm ki gen konesans, ap manje nan yon kay zid\u00F2l, sa ka ankouraje l\u0027 pou l\u0027 manje vyann b\u00E8t yo ofri bay zid\u00F2l."
        },
        {
          "text": "Nonm sa a ki f\u00E8b nan konfyans li a, Kris la te mouri pou sove l\u0027 tou, men li va peri ak\u00F2z konesans ou a."
        },
        {
          "text": "L\u00E8 sa a, se pa s\u00E8lman kont fr\u00E8 ou yo ou f\u00E8 peche, se pa s\u00E8lman konsyans yo ki f\u00E8b ou blese, men se kont Kris la menm ou f\u00E8 peche."
        },
        {
          "text": "Pase pou yon manje f\u00E8 fr\u00E8 m\u0027 tonbe nan peche, mwen pito pa janm manje vyann ank\u00F2 pou m\u0027 pa f\u00E8 fr\u00E8 m\u0027 tonbe nan peche."
        }
      ]
    },
    {
      "VERS": [
        {
          "text": "Eske m\u0027 pa lib? Eske m\u0027 pa yon ap\u00F2t? Eske m\u0027 pa t\u0027 w\u00E8 Jezikri, Sey\u00E8 nou an? Eske nou menm, se pa rezilta travay mwen nan s\u00E8vis Sey\u00E8 a nou ye?"
        },
        {
          "text": "Menm si pou l\u00F2t moun mwen pa ap\u00F2t, pou nou menm se ap\u00F2t mwen ye. Paske, jan n\u0027ap viv ansanm ak Sey\u00E8 a, nou se pr\u00E8v se ap\u00F2t mwen ye."
        },
        {
          "text": "L\u00E8 moun ap kritike m\u0027, men ki jan mwen defann t\u00E8t mwen:"
        },
        {
          "text": "Mwen mande yo: Eske m\u0027 pa gen dwa pou yo ban m\u0027 manje, pou yo ban m\u0027 bw\u00E8 pou travay mwen?"
        },
        {
          "text": "Eske m\u0027 pa gen dwa f\u00E8 tankou tout l\u00F2t ap\u00F2t yo, tankou fr\u00E8 Sey\u00E8 yo ansanm ak Sefas, pou m\u0027 mennen yon s\u00E8 ki ta madanm mwen kote m\u0027 prale?"
        },
        {
          "text": "Eske se Banabas av\u00E8 m\u0027 ase ki pou f\u00E8 l\u00F2t travay pou n\u0027 ka viv?"
        },
        {
          "text": "Nou janm tande yon s\u00F2lda ap f\u00E8 s\u00E8vis nan lame, pou se li menm ank\u00F2 ki peye t\u00E8t li? Ou ank\u00F2, \u00E8ske yon moun pa gen dwa manje rezen nan pye rezen li te plante a? Osinon, \u00E8ske yon gad\u00F2 mouton pa gen dwa bw\u00E8 l\u00E8t mouton l\u0027ap okipe yo?"
        },
        {
          "text": "Pa konprann se s\u00E8lman nan zaf\u00E8 l\u00E8z\u00F2m nou jwenn egzanp konsa. Lalwa Moyiz la di menm bagay la tou."
        },
        {
          "text": "Men sa ki ekri nan Liv lalwa a: Pa bay b\u00E8f k\u0027ap rale kabw\u00E8t la babouk\u00E8t. Se lapenn Bondye gen konsa pou b\u00E8f yo at\u00F2?"
        },
        {
          "text": "Nou pa kw\u00E8 se pou nou l\u0027ap pale pito? Men wi. Se pou nou paw\u00F2l la te ekri. Se pou moun k\u0027ap bat t\u00E8 a f\u00E8 travay la ak espwa y\u0027ap ba li pa l\u0027 nan rek\u00F2t la. Se menm jan an tou pou moun k\u0027ap bat pwa a."
        },
        {
          "text": "Nou simen grenn ki soti nan Lespri Bondye a nan k\u00E8 nou. Eske se yon zaf\u00E8 sa ta ye si nou rek\u00F2lte nan byen matery\u00E8l nou yo?"
        },
        {
          "text": "Si l\u00F2t moun gen dwa sa a sou nou, \u00E8ske nou menm nou pa gen plis dwa pase yo? Men nou pa t\u0027 pwofite dwa sa a. Okontr\u00E8, nou soufri tout bagay pou n\u0027 pa antrave mach bon nouv\u00E8l ki pale sou Kris la."
        },
        {
          "text": "Nou konnen sa byen pw\u00F2p: tout moun k\u0027ap travay pou Bondye nan tanp lan, manje yo sou kont tanp lan. Tout moun k\u0027ap ofri b\u00E8t pou touye sou l\u00F2t\u00E8l la resevwa pa yo nan vyann b\u00E8t yo touye a."
        },
        {
          "text": "Konsa tou, Sey\u00E8 a bay l\u00F2d pou tout moun k\u0027ap anonse bon nouv\u00E8l la f\u00E8t pou yo viv sou kont travay bon nouv\u00E8l la."
        },
        {
          "text": "Men, pout\u00E8t pa m\u0027, mwen pa janm pwofite dwa sa a. Se pa pou f\u00E8 ankenn reklamasyon non plis kif\u00E8 m\u0027ap ekri sa. Mwen ta pito mouri pase pou m\u0027 ta kite moun wete lwanj sa a nan men mwen!"
        },
        {
          "text": "Tande byen, se pa yon lwanj pou mwen d\u00E8ske m\u0027ap anonse bon nouv\u00E8l la. Sa se yon obligasyon yo f\u00E8 mwen. Mal\u00E8 pou mwen si m\u0027 pa anonse bon nouv\u00E8l la!"
        },
        {
          "text": "Si se mwen ki te chwazi t\u00E8t mwen pou f\u00E8 travay sa a, mwen ta ka gen espwa resevwa lajan pou sa. Men, si se f\u00F2se yo f\u00F2se m\u0027 f\u00E8 travay sa a, l\u00E8 sa a se yon reskonsablite Bondye ban mwen."
        },
        {
          "text": "Ki jan yo peye m\u0027 at\u00F2? Tout plezi m\u0027 se pou m\u0027 anonse bon nouv\u00E8l la gratis, san m\u0027 pa egzije anyen nan sa yo dwe m\u0027 pou travay m\u0027ap f\u00E8 a l\u00E8 m\u0027ap anonse bon nouv\u00E8l la."
        },
        {
          "text": "Mwen lib, mwen pa esklav pesonn. Men, mwen f\u00E8 t\u00E8t mwen esklav tout moun pou m\u0027 ka mennen mezi m\u0027 kapab vin jwenn Kris la."
        },
        {
          "text": "L\u00E8 m\u0027ap travay nan mitan moun ki jwif, mwen viv tankou yon jwif pou m\u0027 ka mennen yo vin jwenn Kris la. Mwen pa anba lalwa Moyiz la. Men, mwen viv tankou si m\u0027 te anba l\u0027 l\u00E8 m\u0027ap travay nan mitan moun ki anba lalwa a, pou m\u0027 ka mennen yo vin jwenn Kris la."
        },
        {
          "text": "Konsa tou, l\u00E8 m\u0027 nan mitan moun ki pa konnen lalwa Moyiz la, mwen viv tankou yo san m\u0027 pa okipe lalwa a, pou m\u0027 ka mennen yo vin jwenn Kris la. Sa pa vle di pou sa mwen pa obeyi lalwa Bondye a. Paske mwen menm, mwen anba lalwa Kris la."
        },
        {
          "text": "Av\u00E8k moun ki f\u00E8b nan konfyans yo, m\u0027ap viv tankou si mwen menm tou mwen te f\u00E8b, pou m\u0027 sa mennen yo vini. Konsa konsa, mwen f\u00E8 m\u0027 tout jan ak tout moun pou m\u0027 ka sove k\u00E8k nan yo pa tout mwayen posib."
        },
        {
          "text": "Mwen f\u00E8 tou sa pout\u00E8t bon nouv\u00E8l la, pou m\u0027 ka resevwa pa m\u0027 nan benediksyon l\u0027 yo."
        },
        {
          "text": "L\u00E8 y\u0027ap f\u00E8 konkou pou w\u00E8 kil\u00E8s ki ka kouri pi vit, tout moun gen pou kouri. Men, se yon s\u00E8l ki gen premye pri a. Nou konn sa, pa vre? Enben, nou menm tou, kouri pou n\u0027 ka genyen kous la."
        },
        {
          "text": "Moun k\u0027ap f\u00E8 egz\u00E8sis pou al nan konkou, yo bay k\u00F2 yo yon disiplen sev\u00E8 pou yo ka byen pare. Yo f\u00E8 tou sa pou yo ka genyen yon kouw\u00F2n ki p\u0027ap kons\u00E8ve lontan. Men nou menm, n\u0027ap bay k\u00F2 nou yon disiplen sev\u00E8 pou n\u0027 ka genyen yon kouw\u00F2n k\u0027ap la pou tout tan."
        },
        {
          "text": "Se pout\u00E8t sa, m\u0027ap kouri, men je m\u0027 pa soti sou kote pou m\u0027 rive a. Mwen tankou yon nonm k\u0027ap tire koutpwen, men mwen pa tankou moun k\u0027ap goumen ak lonbraj li."
        },
        {
          "text": "Mwen aji di ak k\u00F2 m\u0027, mwen kenbe l\u0027 kout, pou mwen menm yo pa voye m\u0027 jete apre mwen fin moutre l\u00F2t yo sa pou yo f\u00E8."
        }
      ]
    },
    {
      "VERS": [
        {
          "text": "Fr\u00E8 m\u0027 yo, mwen vle f\u00E8 nou chonje sa ki te rive zans\u00E8t nou yo l\u00E8 yo t\u0027ap swiv Moyiz. Yo tout te anba pwoteksyon nwaj la, yo tout te pase nan mitan Lanm\u00E8 Wouj la."
        },
        {
          "text": "Antan yo te nan nwaj la ak nan lanm\u00E8 a ansanm ak Moyiz, yo tout te resevwa yon bat\u00E8m."
        },
        {
          "text": "Yo tout te manje menm manje Lespri Bondye te ba yo a."
        },
        {
          "text": "Yo tout te bw\u00E8 menm bwason Lespri Bondye te ba yo a. Se konsa yo t\u0027ap bw\u00E8 dlo ki t\u0027ap soti nan gwo w\u00F2ch Lespri Bondye te ba yo epi ki t\u0027ap mache ansanm ak yo a: W\u00F2ch sa a, se te Kris la menm."
        },
        {
          "text": "Atousa, anpil ladan yo pa t\u0027 f\u00E8 Bondye plezi. Se pout\u00E8t sa yo tonbe, yo mouri nan dez\u00E8 a."
        },
        {
          "text": "Tout bagay sa yo rive pou sa s\u00E8vi nou leson pou nou pa kite move lanvi kaye nan k\u00E8 nou tankou yo te genyen l\u0027 lan."
        },
        {
          "text": "Piga nou s\u00E8vi zid\u00F2l tankou k\u00E8k ladan yo te f\u00E8 l\u0027, jan sa ekri nan Liv la: P\u00E8p la chita, yo manje, yo bw\u00E8. L\u00E8fini, yo leve pran plezi yo."
        },
        {
          "text": "Pa lage k\u00F2 nou nan dez\u00F2d lach\u00E8 tankou k\u00E8k ladan yo te f\u00E8 li. L\u00E8 sa a, venntwamil (23.000) tonbe, yo mouri yon s\u00E8l jou."
        },
        {
          "text": "Piga nou seye f\u00E8 plan ak Bondye tankou k\u00E8k ladan yo te f\u00E8 li. Sa lak\u00F2z s\u00E8pan te m\u00F2de yo, yo tout yo mouri."
        },
        {
          "text": "Pa bougonnen tankou k\u00E8k ladan yo te bougonnen. L\u00E8 sa a, zanj lanm\u00F2 a te touye yo tout."
        },
        {
          "text": "Tout bagay sa yo rive pou sa s\u00E8vi l\u00F2t yo egzanp. Yo ekri yo nan Liv la pou sa s\u00E8vi nou av\u00E8tisman. Paske, pou nou menm k\u0027ap viv koulye a, pa rete lontan ank\u00F2 anvan pou lafen an rive."
        },
        {
          "text": "Se sak f\u00E8, moun ki kw\u00E8 li byen kanpe a, pito li veye k\u00F2 l\u0027 pou l\u0027 pa tonbe."
        },
        {
          "text": "Tout tantasyon nou jwenn sou chemen nou, se menm kalite tantasyon tout moun jwenn sou chemen yo tou. Men, Bondye li menm toujou kenbe paw\u00F2l li: li p\u0027ap kite yo tante nou yon jan ki depase sa nou ka sip\u00F2te. Men, l\u00E8 nou va anba tantasyon an, la ban nou f\u00F2s pou nou ka sip\u00F2te l\u0027, pou nou ka soti anba li."
        },
        {
          "text": "Se pout\u00E8t sa, zanmi m\u0027 yo, pa mele nan s\u00E8vis zid\u00F2l yo."
        },
        {
          "text": "M\u0027ap pale ak nou tankou ak moun ki gen bon konprann: jije nou menm sa m\u0027ap di a."
        },
        {
          "text": "Gode benediksyon n\u0027ap bw\u00E8 a, l\u00E8 nou fin di Bondye m\u00E8si pou li, \u00E8ske se pa san Kris la n\u0027ap separe bay tout moun? Pen nou kase a, l\u00E8 n\u0027ap manje l\u0027, \u00E8ske se pa k\u00F2 Kris la n\u0027ap separe bay tout moun?"
        },
        {
          "text": "Se yon s\u00E8l pen ki genyen, pa vre? Nou menm tou, nou te m\u00E8t anpil, nou f\u00E8 yon s\u00E8l k\u00F2, paske se yon s\u00E8l pen an nou separe bay tout moun."
        },
        {
          "text": "Ann konsidere jan sa f\u00E8t kay moun ras Izray\u00E8l yo: moun ki manje vyann b\u00E8t ki te ofri pou touye pou Bondye sou l\u00F2t\u00E8l la, li vin an komenyon ak Bondye ki m\u00E8t l\u00F2t\u00E8l la."
        },
        {
          "text": "Kisa m\u0027 vle di la a? Gen l\u00E8 zid\u00F2l y\u0027ap s\u00E8vi a, osinon vyann b\u00E8t yo ofri pou touye ba li a gen yon val\u00E8?"
        },
        {
          "text": "Non! Men sa m\u0027 vle di: ofrann b\u00E8t moun l\u00F2t nasyon yo ap f\u00E8 a, se pa pou Bondye, se pou denmon yo f\u00E8 li. Mwen pa ta vle nou vin an komenyon ak denmon yo."
        },
        {
          "text": "Nou pa kapab ap bw\u00E8 nan gode Sey\u00E8 a anmenmtan pou n\u0027ap bw\u00E8 nan gode denmon yo tou. Nou pa kapab ap manje sou menm tab av\u00E8k Sey\u00E8 a anmenmtan pou n\u0027ap manje sou menm tab ak denmon yo."
        },
        {
          "text": "Osinon, \u00E8ske nou vle f\u00E8 Sey\u00E8 a f\u00E8 jalouzi? Eske nou kw\u00E8 nou gen plis f\u00F2s pase li?"
        },
        {
          "text": "Nou gen dwa f\u00E8 nenp\u00F2t bagay. Se sa yo di, epi se vre. Men, tout bagay pa bon pou f\u00E8t. Nou gen dwa f\u00E8 tout bagay, men se pa tout bagay k\u0027ap f\u00E8 nou grandi nan konfyans nan Bondye."
        },
        {
          "text": "Piga pesonn chache sa ki bon pou t\u00E8t pa l\u0027 ase. Se pou l\u0027 chache enter\u00E8 l\u00F2t yo tou."
        },
        {
          "text": "Nou lib manje tou sa yo vann nan mache vyann san nou pa bezwen mande anyen. Konsa, konsyans nou p\u0027ap twouble."
        },
        {
          "text": "Paske, jan sa ekri nan Liv la: Se pou M\u00E8t la t\u00E8 a ye ansanm ak tou sa ki ladan l\u0027."
        },
        {
          "text": "Si yon moun ki pa gen konfyans nan Kris la envite nou nan yon f\u00E8t, si nou asepte ale, se pou n\u0027 manje tou sa yo mete devan nou, san nou pa bezwen mande anyen. Konsa, konsyans pesonn p\u0027ap twouble."
        },
        {
          "text": "Men, si yon moun di nou vyann sa a se vyann b\u00E8t yo te ofri bay zid\u00F2l, l\u00E8 sa a, pa goute l\u0027 pout\u00E8t moun ki f\u00E8 ou remak la, pou konsyans pesonn pa boulv\u00E8se."
        },
        {
          "text": "Mwen pa di sa pou konsyans pa nou non, men pou konsyans l\u00F2t moun lan. Men, yon moun va mande m\u0027: Ki jan konsyans yon l\u00F2t moun ka s\u00E8vi m\u0027 antrav nan sa m\u0027 gen dwa f\u00E8?"
        },
        {
          "text": "Si mwen di Bondye m\u00E8si pou sa m\u0027ap manje a, ki jan pou yo ta ka pale m\u0027 mal pou yon manje konsa?"
        },
        {
          "text": "Se sak f\u00E8, kit n\u0027ap manje, kit n\u0027ap bw\u00E8, nenp\u00F2t kisa n\u0027ap f\u00E8, f\u00E8 l\u0027 pou sa s\u00E8vi yon lwanj pou Bondye."
        },
        {
          "text": "Se pou nou viv yon jan pou nou pa bay ni jwif yo, ni moun ki pa jwif yo, ni legliz Bondye a okazyon tonbe nan peche."
        },
        {
          "text": "Se pou nou f\u00E8 tankou m\u0027: nan tou sa m\u0027ap f\u00E8, m\u0027ap f\u00E8 mwayen posib pou m\u0027 f\u00E8 tout moun plezi; mwen p\u0027ap chache avantaj pa m\u0027, men avantaj tout moun, pou tout moun ka sove."
        }
      ]
    },
    {
      "VERS": [
        {
          "text": "Se pou nou swiv egzanp mwen, menm jan mwen menm mwen swiv egzanp Kris la."
        },
        {
          "text": "Mwen f\u00E8 nou konpliman pou jan nou toujou chonje m\u0027, pou jan nou kenbe tout bagay mwen te moutre nou."
        },
        {
          "text": "Men, mwen vle nou konprann sa byen: Kris la se ch\u00E8f tout gason, gason se ch\u00E8f fanm. Bondye se ch\u00E8f Kris la."
        },
        {
          "text": "Si yon gason kite chapo l\u0027 nan t\u00E8t li l\u00E8 l\u0027ap lapriy\u00E8 osinon l\u00E8 l\u0027ap bay yon mesaj ki soti nan Bondye, li derespekte Kris la."
        },
        {
          "text": "Men, si yon fanm pa mete anyen sou t\u00E8t li l\u00E8 l\u0027ap lapriy\u00E8 osinon l\u00E8 l\u0027ap bay yon mesaj ki soti nan Bondye, li derespekte mari li. Se tankou si se te yon fanm ki te gen t\u00E8t li kale."
        },
        {
          "text": "Si yon fanm pa kouvri t\u00E8t li, li ta m\u00E8t tou koupe cheve l\u0027 tou. Enben, si se yon wont pou yon fanm koupe cheve l\u0027 ou ank\u00F2 pou l\u0027 kale t\u00E8t li, se pou l\u0027 kouvri t\u00E8t li tou."
        },
        {
          "text": "Gason an pa bezwen kouvri t\u00E8t li, paske se p\u00F2tre Bondye li ye. Tankou nan yon glas, li f\u00E8 w\u00E8 b\u00E8l pouvwa Bondye a. Men, fanm lan menm se pouvwa gason an li f\u00E8 w\u00E8."
        },
        {
          "text": "Paske, se pa t\u0027 av\u00E8k moso nan k\u00F2 yon fanm Bondye te kreye gason, se av\u00E8k moso nan k\u00F2 yon gason li te f\u00E8 fanm."
        },
        {
          "text": "Se pa pou fanm lan Bondye te kreye gason an, men se pou gason an Bondye te kreye fanm lan."
        },
        {
          "text": "Se pout\u00E8t sa, ak\u00F2z zanj Bondye yo, fanm lan dwe pote yon mak sou t\u00E8t li pou moutre li soum\u00E8t anba otorite mari li."
        },
        {
          "text": "Men, nan lavi n\u0027ap mennen ansanm ak Sey\u00E8 a, fanm bezwen s\u00E8vis gason, gason bezwen s\u00E8vis fanm."
        },
        {
          "text": "Paske, menm jan se av\u00E8k moso k\u00F2 yon gason Bondye te kreye fanm, konsa tou se nan vant fanm gason soti. Men, tout bagay soti nan Bondye."
        },
        {
          "text": "Dapre nou, \u00E8ske se lizay sa pou yon fanm pa gen anyen sou t\u00E8t li l\u00E8 l\u0027ap lapriy\u00E8 Bondye?"
        },
        {
          "text": "Se pa natir\u00E8l pou yon gason gen cheve long. Sa se yon wont."
        },
        {
          "text": "Men, se b\u00E8l bagay pou yon fanm gen cheve long. Bondye ba l\u0027 cheve long li yo pou s\u00E8vi l\u0027 tankou yon vwal sou t\u00E8t li."
        },
        {
          "text": "Si yon moun vle pouse diskisyon sa a pi lwen, mwen menm se tou sa mwen gen pou m\u0027 di li: ni nou menm, ni l\u00F2t legliz Bondye yo, nou pa gen l\u00F2t koutim nou swiv l\u00E8 nou nan s\u00E8vis."
        },
        {
          "text": "Pou sa m\u0027ap di nou koulye a, mwen pa f\u00E8 nou konpliman menm, paske l\u00E8 nou reyini nou f\u00E8 t\u00E8t nou plis t\u00F2 pase nou f\u00E8 t\u00E8t nou byen."
        },
        {
          "text": "Pou k\u00F2manse, mwen tande l\u00E8 nou sanble pou s\u00E8vis la, nou f\u00E8 ti pil gwo pil. Mwen konnen sa pa fin manti n\u00E8t."
        },
        {
          "text": "(Ap toujou gen divizyon nan mitan nou pou yo ka rekon\u00E8t moun ki kw\u00E8 tout bon yo ak moun ki pa kw\u00E8 yo.)"
        },
        {
          "text": "L\u00E8 nou reyini ansanm, gen l\u00E8 se pa manje Sey\u00E8 a nou vin manje."
        },
        {
          "text": "Paske, l\u00E8 nou chita b\u00F2 tab la, chak moun ap prese manje manje pa li. L\u00E8 konsa, yon pati rete grangou, yon l\u00F2t menm gen tan sou sit\u00E8lman li bw\u00E8."
        },
        {
          "text": "Mwen te kw\u00E8 nou gen lakay nou pou n\u0027 manje, pou n\u0027 bw\u00E8? Gen l\u00E8 se resp\u00E8 nou manke konsa pou legliz Bondye a? Osinon, \u00E8ske se wont nou vle f\u00E8 moun ki pa gen anyen yo wont? Kisa nou ta vle mwen di nou sou sa? Nou ta vle m\u0027 f\u00E8 nou konpliman? O non! Nou tou w\u00E8 mwen pa kapab f\u00E8 nou konpliman pou sa!"
        },
        {
          "text": "Paske, men sa Sey\u00E8 a te f\u00E8 m\u0027 konnen, se sa menm mwen te moutre nou tou: Jou lannwit yo te trayi l\u0027 la, Sey\u00E8 Jezi te pran pen,"
        },
        {
          "text": "l\u00E8 li fin di Bondye m\u00E8si li kase l\u0027, epi li di: Sa a se k\u00F2 m\u0027, se pou nou li ye. Se pou nou f\u00E8 sa pou nou ka chonje mwen."
        },
        {
          "text": "Konsa tou, apre yo fin manje, li pran gode diven an, li di yo: Gode sa a se nouvo kontra Bondye f\u00E8 av\u00E8 nou nan san mwen. Se pou nou f\u00E8 sa chak fwa n\u0027ap bw\u00E8 ladan l\u0027 pou nou ka chonje mwen."
        },
        {
          "text": "Se konsa, chak fwa n\u0027ap manje pen sa a, chak fwa n\u0027ap bw\u00E8 nan gode sa a, se lanm\u00F2 Kris la n\u0027ap anonse jouk jou Sey\u00E8 a gen pou l\u0027 vini an."
        },
        {
          "text": "Se pout\u00E8t sa, si yon moun manje pen Sey\u00E8 a, osinon li bw\u00E8 nan gode Sey\u00E8 a yon jan ki pa konvenab, moun sa a koupab, paske li peche ni kont k\u00F2 Sey\u00E8 a ni kont san li an."
        },
        {
          "text": "Se pou chak moun egzaminen t\u00E8t yo byen anvan. Se konsa y\u0027a m\u00E8t manje pen sa a, y\u0027a m\u00E8t bw\u00E8 nan gode sa a."
        },
        {
          "text": "Si yon moun manje pen sa a, si l\u0027 bw\u00E8 nan gode sa a san li pa rekon\u00E8t rap\u00F2 pen an ansanm ak diven an gen av\u00E8k k\u00F2 Sey\u00E8 a, se rale l\u0027ap rale yon jijman sou t\u00E8t li l\u00E8 l\u0027ap manje pen an ak l\u00E8 l\u0027ap bw\u00E8 nan gode a."
        },
        {
          "text": "Se sak f\u00E8 gen anpil moun malad konsa nan mitan nou, anpil moun k\u0027ap soufri febl\u00E8s, san konte sa ki mouri deja."
        },
        {
          "text": "Si nou te egzaminen t\u00E8t nou byen anvan, nou pa ta tonbe anba jijman Bondye a."
        },
        {
          "text": "Men, Sey\u00E8 a jije nou, li peni nou konsa pou li sa pa kondannen nou ansanm ak moun ki nan lemonn yo."
        },
        {
          "text": "Se sak f\u00E8, fr\u00E8 m\u0027 yo, l\u00E8 nou reyini ansanm pou manje manje Sey\u00E8 a, se pou yonn tann l\u00F2t."
        },
        {
          "text": "Si yon moun grangou, se pou l\u0027 manje lakay li, pou l\u0027 pa rale jijman Bondye sou nou l\u00E8 nou reyini. Pou l\u00F2t keksyon yo, m\u0027a regle sa l\u00E8 m\u0027a rive lakay nou."
        }
      ]
    },
    {
      "VERS": [
        {
          "text": "Ann w\u00E8 koulye a keksyon kado Sentespri bay la. Fr\u00E8 m\u0027 yo, mwen ta vle nou konnen sa ki vre sou keksyon kado sa yo."
        },
        {
          "text": "Nou chonje, l\u00E8 nou pa t\u0027 ank\u00F2 gen konfyans, nou te kite yo mennen nou jan yo vle devan zid\u00F2l ki pa t\u0027 kapab pale."
        },
        {
          "text": "Se pout\u00E8t sa mwen vle nou konn sa byen: Si Sentespri Bondye ap dirije lavi yon moun, li p\u0027ap janm ka di: Madichon pou Jezi. Konsa tou, si Sentespri Bondye p\u0027ap dirije lavi yon moun, li p\u0027ap ka di Jezi se Sey\u00E8 a."
        },
        {
          "text": "Gen div\u00E8s kalite don Sentespri a bay. Men, se menm Lespri Bondye a ki bay tout."
        },
        {
          "text": "Gen div\u00E8s jan moun ka s\u00E8vi Bondye, men se yon s\u00E8l Sey\u00E8 a n\u0027ap s\u00E8vi."
        },
        {
          "text": "Gen div\u00E8s kalite travay nan s\u00E8vis la, men se yon s\u00E8l Bondye ki bay chak moun travay pa yo nan tout s\u00E8vis k\u0027ap f\u00E8t."
        },
        {
          "text": "Lespri Bondye a f\u00E8 travay li yon jan nan lavi chak moun, men li f\u00E8 l\u0027 pou byen tout moun."
        },
        {
          "text": "Lespri a bay yon moun don pou l\u0027 pale av\u00E8k bon konprann. Menm Lespri a bay yon l\u00F2t moun don pou l\u0027 pale av\u00E8k anpil konesans."
        },
        {
          "text": "Se menm Lespri a ki bay yon moun lafwa, se li menm tou ki bay yon l\u00F2t don pou l\u0027 geri moun malad."
        },
        {
          "text": "Lespri a bay yon moun don pou f\u00E8 mirak, li bay yon l\u00F2t don pou l\u0027 bay mesaj ki soti nan Bondye. Li bay yon l\u00F2t ank\u00F2 don pou l\u0027 rekon\u00E8t travay move lespri yo ak travay Lespri Bondye a. Li bay yon moun don pou l\u0027 ka pale langaj, li bay yon l\u00F2t don pou l\u0027 ka esplike sa paw\u00F2l langaj la vle di."
        },
        {
          "text": "Men, se yon s\u00E8l Lespri a ki f\u00E8 tou sa. Li bay chak moun yon kado diferan jan li vle."
        },
        {
          "text": "Konsa, Kris la se tankou yon k\u00F2 ki gen anpil manm. K\u00F2 a toujou yon s\u00E8l k\u00F2, ou m\u00E8t w\u00E8 li gen anpil manm."
        },
        {
          "text": "Se sak f\u00E8, nou menm, kit nou jwif, kit nou pa jwif, kit nou esklav, kit nou pa esklav, nou tout nou te resevwa bat\u00E8m pou n\u0027 te ka f\u00E8 yon s\u00E8l k\u00F2 ansanm, pa pouvwa yon s\u00E8l Lespri a. Nou tout nou te bw\u00E8 nan yon s\u00E8l Lespri a."
        },
        {
          "text": "Se pa yon s\u00E8l manm ki f\u00E8 yon k\u00F2. Se anpil manm ki f\u00E8 yon k\u00F2."
        },
        {
          "text": "Si pye te ka di: Paske se pa yon men mwen ye, mwen p\u0027ap f\u00E8 pati k\u00F2 a, se pa sa ki pou ta f\u00E8 l\u0027 pa f\u00E8 pati k\u00F2 a vre."
        },
        {
          "text": "Si z\u00F2r\u00E8y te ka di: Paske se pa yon grenn je mwen ye, mwen p\u0027ap f\u00E8 pati k\u00F2 a, se pa sa ki pou ta f\u00E8 l\u0027 pa f\u00E8 pati k\u00F2 a vre."
        },
        {
          "text": "Si tout k\u00F2 a te yon grenn je, ki jan l\u0027 ta ka tande? Si l\u0027 te yon z\u00F2r\u00E8y, ki jan l\u0027 ta ka pran sant?"
        },
        {
          "text": "Men, Bondye mete div\u00E8s manm nan plas yo nan k\u00F2 a, jan l\u0027 vle."
        },
        {
          "text": "Pa ta gen yon k\u00F2 si tout te yon s\u00E8l kalite manm."
        },
        {
          "text": "Konsa, gen anpil manm, men gen yon s\u00E8l k\u00F2."
        },
        {
          "text": "Nan kondisyon sa a, grenn je a pa ka di men an: Mwen pa bezwen ou. T\u00E8t la pa ka di pye yo: Mwen pa bezwen nou."
        },
        {
          "text": "Okontr\u00E8, manm ki par\u00E8t pi f\u00E8b nan k\u00F2 nou, se yo ki pi neses\u00E8."
        },
        {
          "text": "Manm nou pa bay gwo konsiderasyon nan k\u00F2 nou, nou pran swen yo plis pase l\u00F2t yo. Manm ki pa konvenab pou nou pale sou yo an sosyete, se yo menm ki resevwa yon swen apa."
        },
        {
          "text": "Manm nan k\u00F2 nou ki pi prezantab, yo pa bezwen tou sa. Bondye ranje k\u00F2 a yon jan pou manm ki pa jwenn anpil konsiderasyon an se li ki jwenn plis swen pase l\u00F2t yo."
        },
        {
          "text": "Konsa, pa gen divizyon nan k\u00F2 a. Men tout manm yo yonn pran swen l\u00F2t menm jan an."
        },
        {
          "text": "Si yon manm nan k\u00F2 a ap soufri, tout l\u00F2t yo ap soufri av\u00E8 l\u0027 tou. Si yon manm resevwa lwanj, tout l\u00F2t yo kontan av\u00E8k li."
        },
        {
          "text": "Nou tout, nou se k\u00F2 Kris la: nou chak se yon manm nan k\u00F2 sa a."
        },
        {
          "text": "Se konsa, nou w\u00E8 nan legliz la Bondye mete ap\u00F2t yo an premye, pwof\u00E8t yo an dezy\u00E8m, dir\u00E8kt\u00E8 yo an twazy\u00E8m. Apre sa, nou jwenn moun k\u0027ap f\u00E8 mirak, moun ki gen don pou geri moun malad, moun k\u0027ap ede l\u00F2t, moun k\u0027ap dirije, moun ki gen don pou pale div\u00E8s lang."
        },
        {
          "text": "Men, tout moun pa ap\u00F2t, tout moun pa pwof\u00E8t, tout moun pa dir\u00E8kt\u00E8, tout moun pa gen don pou f\u00E8 mirak."
        },
        {
          "text": "Tout moun pa gen don pou geri moun malad. Tout moun pa gen don pou pale langaj, osinon pou esplike sans paw\u00F2l langaj la."
        },
        {
          "text": "Nan fon k\u00E8 nou, se pou nou chache gen don ki pi enp\u00F2tan yo. Men, mwen pral moutre nou yon jan ki bon n\u00E8t. Pa gen pase li."
        }
      ]
    },
    {
      "VERS": [
        {
          "text": "Menm si mwen ta konn pale tout kalite lang moun pale ansanm ak lang zanj yo pale, si m\u0027 pa gen renmen nan k\u00E8 m\u0027, b\u00E8l paw\u00F2l mwen yo pa pi plis pase yon tanbou k\u0027ap f\u00E8 anpil bwi, pase yon kl\u00F2ch k\u0027ap sonnen."
        },
        {
          "text": "Menm si mwen ta gen don pou m\u0027 f\u00E8 konnen mesaj ki soti nan Bondye, menm si mwen ta gen tout kalite konesans, menm si mwen ta konprann tout ti sekr\u00E8 ki kache, menm si mwen ta gen konfyans anpil nan Bondye pou m\u0027 f\u00E8 m\u00F2n yo chanje plas, si m\u0027 pa gen renmen nan k\u00E8 m\u0027, mwen pa anyen."
        },
        {
          "text": "Menm si mwen ta bay tout byen mwen yo, menm si mwen ta bay k\u00F2 m\u0027 pou yo boule l\u0027, si m\u0027 pa gen renmen nan k\u00E8 m\u0027, sa p\u0027ap s\u00E8vi m\u0027 anyen."
        },
        {
          "text": "Moun ki gen renmen nan k\u00E8 li gen pasyans, li gen bon k\u00E8, li p\u0027ap anvye s\u00F2 l\u00F2t moun. Li p\u0027ap f\u00E8 grandiz\u00E8, li p\u0027ap gonfle ak l\u00F2g\u00E8y."
        },
        {
          "text": "Moun ki gen renmen nan k\u00E8 li p\u0027ap f\u00E8 anyen ki pou f\u00E8 moun wont, li p\u0027ap chache avantaj pa l\u0027, li p\u0027ap f\u00E8 k\u00F2l\u00E8, li p\u0027ap kenbe moun nan k\u00E8."
        },
        {
          "text": "Moun ki gen renmen nan k\u00E8 li p\u0027ap pran plezi l\u0027 nan sa ki mal, li pran plezi l\u0027 nan sa ki vre."
        },
        {
          "text": "Moun ki gen renmen nan k\u00E8 li sip\u00F2te tout bagay: nan nenp\u00F2t ki sitiyasyon, li toujou gen konfyans nan Bondye, li p\u0027ap janm p\u00E8di espwa, l\u0027ap toujou moutre jan li gen pasyans."
        },
        {
          "text": "renmen pa janm fini. Pouvwa pou bay mesaj ki soti nan men Bondye a pa la pou tout tan. Pouvwa pou pale langaj gen pou fini yon l\u00E8, konesans gen pou dispar\u00E8t."
        },
        {
          "text": "Paske, sa nou konnen, nou pa fin konnen l\u0027 n\u00E8t. Ata mesaj ki soti nan Bondye yo, nou pa fin bay yo n\u00E8t."
        },
        {
          "text": "Men, l\u00E8 sa ki bon n\u00E8t la va vini, sa ki poko fin bon an gen pou l\u0027 dispar\u00E8t."
        },
        {
          "text": "L\u00E8 m\u0027 te timoun, mwen te pale tankou timoun, mwen te konprann tankou timoun, mwen te f\u00E8 t\u00E8t mwen travay tankou timoun. Men, koulye a mwen fin gran, mwen kite tou sa timoun te konn f\u00E8."
        },
        {
          "text": "Konsa tou, sa nou w\u00E8 koulye a, se tankou yon p\u00F2tre n\u0027ap gade yon jan twoub twoub nan yon glas. Men, pita nou pral w\u00E8 fasafas. Koulye a nou pa fin konn tout bagay. Men, pita n\u0027a konnen n\u00E8t ale menm jan Bondye konnen nou an."
        },
        {
          "text": "Koulye a se twa bagay sa yo ki toujou la: se konfyans, se espwa, se renmen. Men, nan twa bagay sa yo, se renmen ki pi gran."
        }
      ]
    },
    {
      "VERS": [
        {
          "text": "Chache gen renmen nan k\u00E8 nou. Men, se pou nou chache gen kado Sentespri bay yo tou. Chache gen don pou f\u00E8 konnen mesaj ki soti nan Bondye yo."
        },
        {
          "text": "Moun k\u0027ap pale langaj, se ak Bondye y\u0027ap pale. Yo p\u0027ap pale ak moun. Pesonn pa ka konprann yo. Av\u00E8k pouvwa Sentespri a, yo di yon bann verite ki rete kache pou tout moun."
        },
        {
          "text": "Okontr\u00E8, moun k\u0027ap bay mesaj ki soti nan Bondye, se ak moun y\u0027ap pale pou f\u00E8 yo grandi nan konfyans yo nan Bondye, pou ankouraje yo, pou konsole yo."
        },
        {
          "text": "Moun k\u0027ap pale langaj, se konfyans pa l\u0027 ase l\u0027ap bay f\u00F2s. Men, moun k\u0027ap bay mesaj ki soti nan Bondye yo, se konfyans tout legliz la l\u0027ap bay f\u00F2s."
        },
        {
          "text": "Mwen dak\u00F2 pou nou tout pale langaj. Men, mwen ta pito w\u00E8 n\u0027ap bay mesaj ki soti nan Bondye. Moun k\u0027ap bay mesaj konsa, yo f\u00E8 plis byen pou legliz la pase moun k\u0027ap pale langaj, esepte si gen yon l\u00F2t moun ki ka esplike sa y\u0027ap di a. L\u00E8 sa a, se tout legliz la k\u0027ap grandi nan konfyans tou."
        },
        {
          "text": "M\u0027ap mande nou kich\u00F2y, fr\u00E8 m\u0027 yo: Si m\u0027 vin lakay nou, kisa pou sa f\u00E8 pou nou si m\u0027 pale langaj? Sa p\u0027ap s\u00E8vi nou anyen. Men, si m\u0027 ban nou yon revelasyon, yon konesans, yon mesaj ki soti nan Bondye, osinon si mwen moutre nou kich\u00F2y, se sa k\u0027ap s\u00E8vi nou."
        },
        {
          "text": "Annou konsidere bagay ki pa gen lavi nan yo tankou enstriman mizik yo konsa. Ann pran yon fif, osinon yon gita. Ki jan yon moun ka f\u00E8 konnen ki moso mizik k\u0027ap jwe si son yo pa kl\u00E8?"
        },
        {
          "text": "Si moun k\u0027ap k\u00F2nen klewon an pa f\u00E8 son yo soti kl\u00E8, ki s\u00F2lda ki pral pare k\u00F2 l\u0027 pou li al goumen?"
        },
        {
          "text": "Konsa tou, ki moun ki pral konprann sa w\u0027ap di a si mesaj w\u0027ap bay an langaj la pa kl\u00E8? Se pou van w\u0027ap pale!"
        },
        {
          "text": "Moun pale div\u00E8s kalite lang sou lat\u00E8, men pa gen yonn ki pa gen sans."
        },
        {
          "text": "Men, si m\u0027 pa konprann yon mo nan lang y\u0027ap pale av\u00E8 m\u0027 lan, moun k\u0027ap pale lang sa a, l\u0027ap yon etranje pou mwen, mwen menm tou m\u0027ap yon etranje pou li."
        },
        {
          "text": "Konsa tou pou nou. N\u0027ap chache gen kado ki soti nan Lespri Bondye a. Dak\u00F2. Men, anvan tout bagay, sa pou n\u0027 chache an kantite a se don ki pou ede legliz la grandi nan konfyans."
        },
        {
          "text": "Se sak f\u00E8, l\u00E8 yon moun ap pale langaj, se pou l\u0027 mande Bondye don pou l\u0027 ka esplike sans mo yo."
        },
        {
          "text": "L\u00E8 m\u0027ap lapriy\u00E8 nan langaj, se bonnanj mwen k\u0027ap lapriy\u00E8, men lespri mwen pa travay."
        },
        {
          "text": "Kisa m\u0027 pral f\u00E8 koulye a? Mwen pral lapriy\u00E8 av\u00E8k bonnanj mwen, men mwen pral lapriy\u00E8 av\u00E8k lespri mwen tou. Mwen pral chante av\u00E8k bonnanj mwen, men mwen pral chante av\u00E8k lespri mwen tou."
        },
        {
          "text": "Konsa tou, si w\u0027ap di Bondye m\u00E8si nan langaj, ki jan pou moun k\u0027ap koute ou nan asanble a ka reponn \u0022am\u00E8n\u0022 l\u00E8 ou fin f\u00E8 lapriy\u00E8 a, si li pa konprann sa w\u0027ap di a?"
        },
        {
          "text": "Mwen dak\u00F2 av\u00E8k nou, nou te ka f\u00E8 yon b\u00E8l lapriy\u00E8 pou di Bondye m\u00E8si, men konfyans l\u00F2t moun yo pa pwofite."
        },
        {
          "text": "Mwen di Bondye m\u00E8si d\u00E8ske mwen pale langaj pase nou tout."
        },
        {
          "text": "Men, nan mitan legliz la, mwen pito di senk ti mo tout moun ka konprann pou l\u00F2t yo ka grandi nan konfyans yo tou pase pou m\u0027 di yon pak\u00E8t mo nan langaj."
        },
        {
          "text": "Fr\u00E8 m\u0027 yo, pa aji tankou timoun l\u00E8 n\u0027ap f\u00E8 lespri nou travay. Nou m\u00E8t aji an timoun annegad sa ki mal. Men, aji an granmoun l\u00E8 n\u0027ap f\u00E8 lespri nou travay."
        },
        {
          "text": "Men sa ki ekri nan Liv lalwa a: M\u0027a pale av\u00E8k p\u00E8p la nan bouch moun l\u00F2t peyi, nan bouch moun ki pale l\u00F2t lang. Men malgre sa, p\u00E8p mwen an p\u0027ap koute mwen."
        },
        {
          "text": "Se Bondye menm ki di sa. Se sak f\u00E8, l\u00E8 yon moun gen don pou l\u0027 pale langaj, sa se yon siy pou moun ki pa gen konfyans nan Kris la. Se pa yon siy pou moun ki gen konfyans yo. Okontr\u00E8, l\u00E8 yon moun gen don pou l\u0027 bay mesaj ki soti nan Bondye, sa se yon siy pou moun ki gen konfyans yo, men pa pou moun ki pa gen konfyans nan Kris la."
        },
        {
          "text": "L\u00E8 tout legliz la sanble, sipoze tout moun ap pale langaj, si yon moun dey\u00F2 osinon yon moun ki pa kw\u00E8 vin antre kote nou ye a, \u00E8ske li p\u0027ap di se yon bann moun fou nou ye?"
        },
        {
          "text": "Men, si tout moun ap bay mesaj ki soti nan Bondye, l\u00E8 sa a yon moun ki pa kw\u00E8, osinon yon moun dey\u00F2, si l\u0027 vin rive, sa la tande a va f\u00E8 l\u0027 w\u00E8 akl\u00E8 se nan peche l\u0027ap viv. Tou sa l\u0027ap tande a pral jije li."
        },
        {
          "text": "Tout lide li te gen kache nan k\u00E8 l\u0027 ap par\u00E8t dey\u00F2. L\u00E8 sa a, la bese t\u00E8t li, la adore Bondye, la di konsa: Wi, se vre. Bondye nan mitan nou."
        },
        {
          "text": "Pou fini, kisa m\u0027 vle di menm, fr\u00E8 m\u0027 yo? L\u00E8 nou sanble pou s\u00E8vis Bondye a yon moun va gen yon kantik pou l\u0027 chante, yon l\u00F2t va gen kich\u00F2y pou l\u0027 moutre nou, yon l\u00F2t va gen yon revelasyon pou l\u0027 bay, yon l\u00F2t ank\u00F2 va gen yon mesaj an langaj, yon l\u00F2t menm va bay esplikasyon mesaj la: Se pou tou sa k\u0027ap f\u00E8t ede legliz la grandi nan lafwa."
        },
        {
          "text": "Si gen moun k\u0027ap pale langaj, f\u00F2k gen de ou twa pa plis, epi yonn apre l\u00F2t. Se pou gen yon moun tou k\u0027ap esplike sa y\u0027ap di a."
        },
        {
          "text": "Si pa gen moun ki pou bay esplikasyon, se pou moun k\u0027ap pale langaj yo tou reziyen yo pe bouch yo nan asanble a. Y\u0027a pale pou kont yo nan k\u00E8 yo ak Bondye."
        },
        {
          "text": "Pou moun k\u0027ap bay mesaj ki soti nan Bondye yo, se de ou twa ase ki pou pran lapaw\u00F2l. Tout l\u00F2t yo va jije sa y\u0027ap di a."
        },
        {
          "text": "Men, si yon moun nan asanble a resevwa yon revelasyon nan men Bondye, se pou moun k\u0027ap pale a pe bouch li."
        },
        {
          "text": "Nou tout kapab bay mesaj ki soti nan Bondye, yonn apre l\u00F2t. Konsa, tout moun va aprann kich\u00F2y, tout moun va ankouraje."
        },
        {
          "text": "Moun k\u0027ap bay mesaj ki soti nan Bondye yo, se yo menm ki pou kontwole don yo genyen an."
        },
        {
          "text": "Paske, Bondye pa rele nou pou nou viv nan f\u00E8 dez\u00F2d, men li rele nou pou nou viv ak k\u00E8 poze. Tankou sa f\u00E8t nan tout legliz p\u00E8p Bondye a,"
        },
        {
          "text": "fanm pa f\u00E8t pou pale nan asanble yo. Yo pa ba yo dwa sa a. Jan nou jwenn sa ekri nan lalwa Bondye a: se pou yo soum\u00E8t yo."
        },
        {
          "text": "Si yo bezwen mande kich\u00F2y, y\u0027a mande mari yo l\u00E8 yo lakay yo. Non. Sa pa f\u00E8t pou fanm yo pale nan asanble a."
        },
        {
          "text": "Eske se lakay nou paw\u00F2l Bondye a soti? Osinon, \u00E8ske se nou menm ase ki te resevwa li?"
        },
        {
          "text": "Si yon moun kw\u00E8 se Bondye ki voye l\u0027, osinon si li kw\u00E8 li resevwa k\u00E8k don ki soti nan Sentespri Bondye a, se pou l\u0027 rekon\u00E8t sa m\u0027 ekri a se yon l\u00F2d ki soti nan Sey\u00E8 a."
        },
        {
          "text": "Men, si li pa rekon\u00E8t sa, nou pa bezwen okipe l\u0027 ank\u00F2."
        },
        {
          "text": "Konsa, fr\u00E8 m\u0027 yo, anvan tout bagay, se pou nou chache don pou nou ka bay mesaj ki soti nan Bondye. Pa anpeche moun pale langaj."
        },
        {
          "text": "Men, tout bagay f\u00E8t pou f\u00E8t av\u00E8k resp\u00E8, av\u00E8k disiplen."
        }
      ]
    },
    {
      "VERS": [
        {
          "text": "Fr\u00E8 m\u0027 yo, mwen vle f\u00E8 nou chonje bon nouv\u00E8l mwen te anonse nou an, bon nouv\u00E8l nou te resevwa a. Se ladan l\u0027 tou nou kanpe byen f\u00E8m."
        },
        {
          "text": "Se li menm k\u0027ap delivre nou tou, depi nou kenbe l\u0027 jan mwen te anonse l\u0027 ban nou an. Si se pa konsa, se ta pou gremesi nou ta mete konfyans nou nan Bondye."
        },
        {
          "text": "Bagay mwen te moutre nou, se sa mwen menm mwen te resevwa. Se yo menm ki pi konsekan. Men yo: Kris te mouri pou peche nou, dapre sa ki ekri nan Liv la."
        },
        {
          "text": "Yo te antere l\u0027, li te leve soti vivan sou twa jou apre l\u0027 te fin mouri, jan sa te ekri nan Liv la tou."
        },
        {
          "text": "Li te f\u00E8 Py\u00E8 w\u00E8 li. L\u00E8fini li te f\u00E8 douz ap\u00F2t yo w\u00E8 l\u0027 tou."
        },
        {
          "text": "Apre sa, li te f\u00E8 pou pi piti senksan (500) fr\u00E8 w\u00E8 l\u0027 anmenmtan. Gen ladan yo ki mouri deja, men pif\u00F2 ladan yo ap viv jouk koulye a toujou."
        },
        {
          "text": "Yon l\u00F2t fwa li te par\u00E8t ank\u00F2, li te f\u00E8 Jak w\u00E8 li. Apre sa, li te f\u00E8 tout l\u00F2t ap\u00F2t yo w\u00E8 l\u0027 ank\u00F2."
        },
        {
          "text": "Apre tout moun sa yo, li te f\u00E8 m\u0027 w\u00E8 l\u0027 tou, mwen menm ki tou sanble yon pitit ki f\u00E8t anvan t\u00E8m."
        },
        {
          "text": "Se mwen menm ki pi piti nan ap\u00F2t yo. Mwen pa menm merite pou yo ta rele m\u0027 ap\u00F2t, pou jan m\u0027 te p\u00E8sekite legliz Bondye a."
        },
        {
          "text": "Se fav\u00E8 Bondye f\u00E8 m\u0027 lan ki f\u00E8 m\u0027 sa m\u0027 ye a. Men, li pa t\u0027 gaspiye fav\u00E8 l\u0027 l\u00E8 li te f\u00E8 sa pou mwen. Okontr\u00E8, mwen travay pase tout l\u00F2t ap\u00F2t yo. Men, pou di vre, se pa mwen menm ki f\u00E8 travay sa yo, se fav\u00E8 Bondye f\u00E8 m\u0027 lan ki f\u00E8 sa konsa."
        },
        {
          "text": "Se sak f\u00E8, kit se mwen, kit se l\u00F2t ap\u00F2t yo, sa m\u0027 sot di a, se sa nou tout n\u0027ap f\u00E8 moun konnen, se pa nan l\u00F2t bagay nou te kw\u00E8."
        },
        {
          "text": "Men sa n\u0027ap f\u00E8 nou konnen an: Kris la te leve soti vivan nan lanm\u00F2. Bon. Kouman f\u00E8 gen l\u00F2t moun nan mitan nou k\u0027ap di moun mouri yo p\u0027ap leve ank\u00F2?"
        },
        {
          "text": "Si moun mouri yo p\u0027ap leve ank\u00F2, Kris la tou pa te leve soti vivan nan lanm\u00F2."
        },
        {
          "text": "Si Kris la pa te leve soti vivan nan lanm\u00F2, mwen menm mwen pa ta gen anyen pou m\u0027 anonse nou, epi nou menm, nou pa ta gen anyen pou nou kw\u00E8."
        },
        {
          "text": "Sa ki pi r\u00E8d ank\u00F2, yo ta m\u00E8t di n\u0027ap f\u00E8 manti sou Bondye l\u00E8 nou di Bondye te f\u00E8 Kris la leve soti vivan nan lanm\u00F2. Paske sa pa ta vre, si moun mouri pa leve."
        },
        {
          "text": "Si moun mouri pa ka leve, Kris la tou pa te leve soti vivan nan lanm\u00F2."
        },
        {
          "text": "Si Kris la pa te leve soti vivan nan lanm\u00F2, sa nou te kw\u00E8 a pa ta vo anyen, paske nou ta toujou ap viv nan peche nou yo."
        },
        {
          "text": "Konsa tou, tout moun sa yo ki te kw\u00E8 nan Kris la epi ki mouri deja, yo tout se moun ki p\u00E8di n\u00E8t tou."
        },
        {
          "text": "Si espwa nou gen nan Kris la se s\u00E8lman pou lavi sa a li bon, nou se moun ki pi malere ki ta gen sou lat\u00E8."
        },
        {
          "text": "Men, se pa konsa bagay la ye. Okontr\u00E8. Kris la te leve soti vivan nan lanm\u00F2. Konsa li bay garanti tout moun ki mouri gen pou leve vivan ank\u00F2."
        },
        {
          "text": "Paske menm jan se yon s\u00E8l moun ki f\u00E8 lanm\u00F2 antre sou lat\u00E8, menm jan an tou se yon s\u00E8l moun ki f\u00E8 moun ki mouri yo kapab leve vivan ank\u00F2."
        },
        {
          "text": "Menm jan tout moun gen pou mouri paske yo f\u00E8 yonn ak Adan, konsa tou, tout moun ki f\u00E8 yonn ak Kris la ap gen lavi ank\u00F2."
        },
        {
          "text": "Men, chak moun va leve soti nan lanm\u00F2 nan tan pa yo: Kris la an premye anvan tout moun, apre sa, moun ki pou Kris la, se va tou pa yo pou yo leve soti vivan l\u00E8 Kris la va tounen ank\u00F2."
        },
        {
          "text": "Apre sa, se va lafen. L\u00E8 sa a, Kris la menm pral kraze tout ch\u00E8f, tout otorite ak tout pouvwa. L\u00E8 l\u0027 fini, l\u0027ap renm\u00E8t gouv\u00E8nman peyi kote li wa a nan men Bondye Papa a."
        },
        {
          "text": "Paske Kris la gen pou l\u0027 gouv\u00E8nen tankou yon wa jouk l\u00E8 Bondye va fin genyen batay la n\u00E8t sou tout l\u00E8nmi l\u0027 yo, pou l\u0027 mete yo anba pye li."
        },
        {
          "text": "Nan tout l\u00E8nmi l\u0027 yo, se lanm\u00F2 k\u0027ap kraze an d\u00E8nye."
        },
        {
          "text": "Se sa ki ekri nan Liv la: Bondye mete tout bagay anba pye li. Men, l\u00E8 yo di: tout bagay, nou tou konprann Bondye pa ladan l\u0027, paske se li menm k\u0027ap mete tout bagay sou l\u00F2d Kris la."
        },
        {
          "text": "Apre tout bagay va vin sou l\u00F2d Kris la, li menm, Pitit la, li va soum\u00E8t t\u00E8t li devan Bondye ki va mete tout bagay anba pye li. Konsa, Bondye li menm va donminen n\u00E8t sou tout bagay."
        },
        {
          "text": "Koulye a ann konsidere moun ki resevwa bat\u00E8m pou moun ki mouri deja yo: D\u00E8y\u00E8 kisa yo te ye menm l\u00E8 yo te f\u00E8 sa? Si se vre moun mouri pa janm leve jan yo di a, poukisa pou yo te resevwa bat\u00E8m pou moun ki mouri deja yo?"
        },
        {
          "text": "Epi mwen menm at\u00F2, poukisa tout tan m\u0027ap riske lavi mwen konsa?"
        },
        {
          "text": "Fr\u00E8 m\u0027 yo, se chak jou m\u0027ap manke mouri. Si m\u0027 di nou sa, se paske nou f\u00E8 mwen kontan anpil jan nou viv ansanm nan Jezikri, Sey\u00E8 nou an."
        },
        {
          "text": "Si se te pou rezon l\u00E8z\u00F2m mete nan t\u00E8t yo mwen te goumen yon jan tankou ak b\u00E8t few\u00F2s isit nan lavil Ef\u00E8z la, ki avantaj mwen jwenn nan sa? Yon fwa moun ki mouri p\u0027ap janm leve vivan ank\u00F2, ann f\u00E8 tankou pwov\u00E8b la di: Ann manje, ann bw\u00E8, paske denmen n\u0027ap mouri."
        },
        {
          "text": "Piga nou twonpe t\u00E8t nou: move zanmi gate bon levasyon."
        },
        {
          "text": "Reprann bon sans nou. Sispann f\u00E8 peche. M\u0027ap di nou sa pou m\u0027 f\u00E8 nou many\u00E8 wont, paske gen anpil nan nou ki pa konn Bondye menm."
        },
        {
          "text": "Men, yon moun va mande m\u0027: Ki jan moun ki mouri yo pral leve soti vivan nan lanm\u00F2? Ki kalite k\u00F2 yo va genyen?"
        },
        {
          "text": "Ou pa konprann anyen, monch\u00E8! L\u00E8 ou simen yon grenn nan t\u00E8, li pa ka leve si l\u0027 pa mouri anvan."
        },
        {
          "text": "Sa ou simen an, se yon grenn li ye, se ka yon grenn mayi, se ka yon l\u00F2t kalite grenn. Ou pa janm plante plant lan menm."
        },
        {
          "text": "Bondye f\u00E8 chak grenn pouse jan li vle. Li bay chak plant f\u00F2m ki ale ak yo."
        },
        {
          "text": "Tout vyann pa menm vyann. Moun gen yon kalite vyann, b\u00E8t kat pa t\u0027 gen yon l\u00F2t kalite vyann, zwazo gen yon l\u00F2t kalite vyann, pwason yo gen yon l\u00F2t kalite vyann ank\u00F2."
        },
        {
          "text": "Konsa tou, gen k\u00F2 ki f\u00E8t pou sy\u00E8l la, gen k\u00F2 ki f\u00E8t pou t\u00E8 a. Men, yo chak b\u00E8l nan jan pa yo: K\u00F2 ki f\u00E8t pou sy\u00E8l la gen yon b\u00E8lte ki pa menm ak b\u00E8lte k\u00F2 ki f\u00E8t pou t\u00E8 a."
        },
        {
          "text": "Limy\u00E8 sol\u00E8y la gen b\u00E8lte pa l\u0027, lalin lan gen b\u00E8lte pa l\u0027, zetwal yo gen b\u00E8lte pa yo tou. Menm nan zetwal yo, yo chak gen b\u00E8lte pa yo."
        },
        {
          "text": "Se menm jan an sa pral ye l\u00E8 moun ki mouri yo va leve soti vivan nan lanm\u00F2. L\u00E8 yo te antere k\u00F2 a, se te yon k\u00F2 ki te kapab pouri. Men, l\u00E8 k\u00F2 a va leve soti vivan nan lanm\u00F2, l\u0027ap yon k\u00F2 ki p\u0027ap kapab pouri."
        },
        {
          "text": "L\u00E8 yo te antere l\u0027, li te yon k\u00F2 tou l\u00E8d, tou f\u00E8b. Men, l\u00E8 li va leve vivan ank\u00F2, l\u0027ap b\u00E8l, l\u0027ap gen f\u00F2s."
        },
        {
          "text": "L\u00E8 yo te antere l\u0027, li te yon k\u00F2 ki f\u00E8t ak labou. Men, l\u00E8 la leve vivan, l\u0027ap tounen yon k\u00F2 ki s\u00F2ti nan Lespri. Si gen yon k\u00F2 ki f\u00E8t ak labou, f\u00F2k gen yon k\u00F2 ki soti nan Lespri tou."
        },
        {
          "text": "Se nan sans sa a yo te ekri: Bondye te kreye premye nonm lan, Adan, ak yon k\u00F2 ki gen lavi. Men, d\u00E8nye Adan an, se yon lespri ki bay lavi."
        },
        {
          "text": "Se pa k\u00F2 ki soti nan Lespri a ki te vin an premye. Se k\u00F2 ki f\u00E8t ak labou a ki te la anvan, k\u00F2 ki soti nan Lespri a vin apre."
        },
        {
          "text": "Premye Adan an, Bondye te f\u00E8 l\u0027 ak pousy\u00E8 t\u00E8. Men, dezy\u00E8m Adan an, li menm se nan sy\u00E8l li soti."
        },
        {
          "text": "Tout moun ki pou lat\u00E8, yo sanble ak moun ki te f\u00E8t ak t\u00E8 a. Tout moun ki pou sy\u00E8l la, yo sanble ak moun ki soti nan sy\u00E8l la."
        },
        {
          "text": "Menm jan nou te sanble ak moun ki te f\u00E8t ak t\u00E8 a, konsa tou nou gen pou n\u0027 sanble ak moun ki soti nan sy\u00E8l la."
        },
        {
          "text": "Men sa mwen vle di, fr\u00E8 m\u0027 yo: Tou sa ki f\u00E8t ak vyann epi ak san pa gen plas pou yo nan Peyi kote Bondye wa a. Sa ki f\u00E8t pou pouri a pa ka resevwa pouvwa pou l\u0027 pa janm pouri."
        },
        {
          "text": "M\u0027ap devwale nou yon sekr\u00E8: Se pa nou tout k\u0027ap gen tan mouri. Men, nou tout nou gen pou n\u0027 chanje f\u00F2m nan yon ti kad\u00E8,"
        },
        {
          "text": "anvan nou bat je nou, l\u00E8 d\u00E8nye kout klewon an va k\u00F2nen. Paske, l\u00E8 klewon an va k\u00F2nen, moun ki te mouri deja yo va leve soti vivan pou yo pa janm mouri ank\u00F2. Apre sa, nou tout nou va chanje f\u00F2m."
        },
        {
          "text": "Paske, moun ki gen k\u00F2 ki f\u00E8t pou pouri a, yo gen pou yo resevwa yon l\u00F2t k\u00F2 ki p\u0027ap ka pouri. Moun ki gen k\u00F2 k\u0027ap mouri a, yo gen pou yo resevwa yon l\u00F2t k\u00F2 ki p\u0027ap janm mouri."
        },
        {
          "text": "L\u00E8 moun ki gen k\u00F2 ki f\u00E8t pou pouri a va resevwa k\u00F2 ki p\u0027ap ka pouri ank\u00F2 a, l\u00E8 moun ki gen k\u00F2 k\u0027ap mouri a va resevwa k\u00F2 ki pa ka mouri a, l\u00E8 sa a, paw\u00F2l ki ekri nan Liv la va rive vre: Pa gen lanm\u00F2 ank\u00F2, nou genyen batay la n\u00E8t."
        },
        {
          "text": "Lanm\u00F2! Kote batay ou genyen an? Lanm\u00F2! Kote pouvwa ou te gen pou f\u00E8 nou lapenn lan?"
        },
        {
          "text": "Se peche ki bay lanm\u00F2 pouvwa pou f\u00E8 nou lapenn. Se lalwa a ki bay peche a tout f\u00F2s li."
        },
        {
          "text": "Men, ann di Bondye m\u00E8si, li menm ki f\u00E8 nou genyen batay la sou lanm\u00F2 gremesi Jezikri, Sey\u00E8 nou an!"
        },
        {
          "text": "Konsa, fr\u00E8 m\u0027 yo, kenbe f\u00E8m, pa brannen. Se pou n\u0027 toujou pi cho nan travay Sey\u00E8 a, paske nou konnen travay n\u0027ap f\u00E8 pandan n\u0027ap viv ansanm ak Sey\u00E8 a p\u0027ap janm p\u00E8di."
        }
      ]
    },
    {
      "VERS": [
        {
          "text": "Kanta lajan nou t\u0027ap ranmase pou ede p\u00E8p Bondye ki lavil Jerizal\u00E8m lan, se pou nou f\u00E8 tankou mwen te di legliz nan peyi Galasi yo f\u00E8."
        },
        {
          "text": "Chak premye jou nan senmenn lan, se pou chak moun mete yon ti lajan apa dapre sa yo te f\u00E8. Y\u0027a sere l\u0027 lakay yo. Konsa, nou p\u0027ap bezwen tann se l\u00E8 m\u0027 rive lakay nou pou n\u0027ap chache lajan an."
        },
        {
          "text": "L\u00E8 m\u0027 ava rive, n\u0027a chwazi k\u00E8k moun pou m\u0027 voye pote kado nou f\u00E8 a ale lavil Jerizal\u00E8m ak yon l\u00E8t rek\u00F2mandasyon."
        },
        {
          "text": "Si sa merite pou m\u0027 ale tou, y\u0027a f\u00E8 vwayaj la ansanm av\u00E8 mwen."
        },
        {
          "text": "M\u0027a vin lakay nou l\u00E8 m\u0027a fin pase nan peyi Masedwan. Paske, f\u00F2k mwen pase la anvan."
        },
        {
          "text": "Mwen ka rete pase k\u00E8k jou lakay nou. Mwen ka menm pase tout sezon fredi a av\u00E8 nou. Apre sa, n\u0027a ka ede m\u0027 ale kote m\u0027a gen pou mwen ale a."
        },
        {
          "text": "Fwa sa a, mwen pa vle w\u00E8 nou anpasan konsa. Mwen ta renmen rete pase k\u00E8k tan ak nou, si Bondye vle."
        },
        {
          "text": "Men, mwen f\u00E8 lide rete isit nan lavil Ef\u00E8z jouk pou f\u00E8t Lapannk\u00F2t."
        },
        {
          "text": "Paske nan lavil sa a, mwen jwenn yon bon okazyon pou m\u0027 f\u00E8 travay mwen, atout gen anpil moun ki pa vle w\u00E8 mwen."
        },
        {
          "text": "Si Timote rive b\u00F2 kote nou ye a, n\u0027a f\u00E8 yon jan pou l\u0027 santi l\u0027 lakay li nan mitan nou, paske se menm jan av\u00E8 mwen li travay pou Sey\u00E8 a."
        },
        {
          "text": "Pa kite pesonn meprize li. Se pou nou ede l\u0027 pou li ka kontinye vwayaj li ak k\u00E8 poze, pou l\u0027 ka tounen vin jwenn mwen. Paske, n\u0027ap tann li ak fr\u00E8 yo."
        },
        {
          "text": "Kanta fr\u00E8 Apol\u00F2s, mwen pa t\u0027 manke ankouraje l\u0027 pou l\u0027 te vin lakay nou. Men, sanble lide li pa sou sa koulye a. Enben, la f\u00E8 vwayaj la l\u00E8 la kapab."
        },
        {
          "text": "Pa bliye k\u00F2 nou. Kenbe f\u00E8m nan konfyans nou. Mete kouraj sou nou. Pa moutre nou f\u00E8b."
        },
        {
          "text": "Se pou nou f\u00E8 tout bagay av\u00E8k renmen nan k\u00E8 nou."
        },
        {
          "text": "Fr\u00E8 m\u0027 yo, nou konnen Estefanas ak tout fanmi li. Nou konnen se yo menm premye moun nan peyi Lakayi ki te mete konfyans yo nan Kris la. Tout moun nan fanmi an te ofri t\u00E8t yo pou s\u00E8vi p\u00E8p Bondye a."
        },
        {
          "text": "Enben, moun konsa ansanm ak moun nou w\u00E8 k\u0027ap travay ak yo epi k\u0027ap s\u00E8vi ak yo, nou m\u00E8t kite yo mennen nou."
        },
        {
          "text": "Mwen pa manke kontan pou Estefanas, F\u00F2tenatis, Akaykis ki vin w\u00E8 mwen. Yo f\u00E8 m\u0027 santi se tankou si se nou menm menm ki te la av\u00E8k mwen."
        },
        {
          "text": "Yo remoute kouraj mwen, menm jan yo te remoute kouraj nou. Moun konsa, se pou nou konnen ki jan pou nou konsidere yo."
        },
        {
          "text": "Legliz ki nan peyi Lazi yo voye bonjou pou nou. Akilas ak Prisil ansanm ak legliz ki reyini lakay yo a voye yon pak\u00E8t bonjou pou nou nan Sey\u00E8 a."
        },
        {
          "text": "Tout fr\u00E8 ki isit yo voye bonjou pou nou tou. Nou menm, b\u00F2 pa nou, yonn di l\u00F2t bonjou pou mwen, yonn bo l\u00F2t tankou moun k\u0027ap viv pou Bondye."
        },
        {
          "text": "M\u0027ap ekri nou sa ak men pa m\u0027: P\u00F2l voye bonjou pou nou tout."
        },
        {
          "text": "Si yon moun pa renmen Sey\u00E8 a, madichon pou li. Sey\u00E8 nou, vini non!"
        },
        {
          "text": "Se pou benediksyon Jezi Sey\u00E8 a toujou la av\u00E8 nou."
        },
        {
          "text": "Mwen renmen nou tout nan Jezikri."
        }
      ]
    }
  ]
}